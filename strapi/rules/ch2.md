**БЦК**11. ![&#8545;](@svg-chapter)

# Бій та Смерть
*або глава про те, як войовничі леді й джентльмени намагаються позбавити один-одного життя, здобувають каліцтва та страшно переживають з різних причин.*

## Правила Бою
*"Революція! Революція! Ладнайте рушниці, точіть ножі!" – сигнал до початку кривавих збурень 1799 року, Брамаштат.*

Збройні конфлікти є неминучими у буремному житті акторів Театру Тіней. Жоден джентльмен, що зайнявся справами сумнівного характеру, не застрахований від потреби братися за зброю. І трагічний кривавий фінал є класичним завершенням кар’єри таємних агентів та інших подібних персон.

Система бою в Архетериці орієнтована на динамічність та смертельність. Кожен випад, кожен постріл може бути фатальним, кожна секунда грає роль. Фехтування має форму танцю, з атакамита миттєвими відповідями; а порохові мушкети та пістолі, здебільшого однозарядні, дають лише один шанс на влучний постріл.

Основні поняття:
- Бій складається з **раундів**, епізодів бою тривалістю 12 секунд.
- На початку кожного Раунду всі бійці визначають свою **готовність**кидком 2D6. У кого зараз більше Готовності – той на разі й ходить. Готовність витрачається на рух та атаки.
- Кожна атака проводиться **тестом майстерності**, що залежить від бойових навичок атакуючого та його цілі. В ближньому бою на атаки можна виконувати Реакції – бити у відповідь або активно захищатися.
- Успішні атаки наносять **пошкодження**, котре зменшує **стійкість** цілі. Якщо після атаки Стійкості не залишилося – ціль нокаутована або вбита.
- Візуалізуйте сюди тактичні маневри, несиметричний баланс сил, різноманітні бойові таланти й арсенал – і ви отримаєте базовий рецепт бойових зіткнень в Архетериці!

### Раунд та Готовність
Бій поділяється на Раунди. Кожен Раунд розпочинається з визначення Готовності – для цього всі учасники прокидують 2D6 та застосовують наявні бонуси чи штрафи. Отримане число визначає порядок дії та активність персонажа в битві. Запам’ятайте, що персонаж ніколи не може мати більше 12 Готовності.

Кожна дія в бою вартує певну кількість Готовності. У конкретний момент бою діє той, у кого її найбільше, а у випадку однакової кількості Готовності бійці з більшою Стійкістю ходять раніше. За однакової Готовності та Стійкості право діяти розігрується кубами чи у будь-який інший спосіб. Один і той самий персонаж може діяти декілька разів поспіль, доки його Готовність залишається найвищою серед усіх учасників бою.

Коли кожен боєць вичерпає свій запас Готовності на різноманітні дії у бою, розпочинається новий Раунд.

Кожен Раунд в ігровому часі триває 12 секунд, а 5 Раундів будуть тривати 1 хвилину

У смертельному бою все найважливіше відбувається за миті, і не кожен здатен швидко зорієнтуватися під тиском подібних обставин. Якщо при генерації Готовності персонаж отримав низький результат, то це не означає, що він безпорадно завмер у самому серці бою. Низька Готовність відображає вичікування персонажем вдалого моменту, спробу оцінити ситуацію, ухвалити рішення. Висока ж Готовність означає рішучу дію, відсутність марних вагань та зайвих рухів. Утім, ефект "правильного розподілу" на 2D6 сприятиме тому, що в бою Готовність персонажів буде здебільшого тяжіти до середнього значення «7», дещо зменшуючи хаос збройної конфронтації.

**Раптовий Напад**:Якщо бій для певного персонажа розпочинається неочікувано, наприклад, через засідку, тоді на перший Раунд його Готовність ділиться навпіл. Чи був напад справді раптовим – визначається на розсуд Ведучого, залежно від обставин та Талантів персонажів.

```Приклад Генерації Готовності: Криза Джентельменства
Двоє молодих чоловіків з портового району не зійшлись у поглядах стосовно оптимального соціально-політичного устрою для пост-революційного Брамаштату. Вони вихоплюють по кинджалу та переводять дискусію на інший рівень.
Кидається Готовність. Послідовник помірковано-анархістичної ідеології отримує "9" на Готовності, а його опонент, прихильник класичної спогледської монархії, генерує "5" Готовності. Отже, найбільш "готовим" у даний Раунд виявився Анархіст, і він може діяти першим. Він вирішує виконати атакуючу дію за 4 Готовності, і після її виконання, якщо Монархіст не оголосив жодної Реакції, вони порівняються на 5-ти Готовностях (9 Готовності − 4 Атакуюча Дія = 5 залишок). Атакуюча дія була невдалою, і тепер, маючи однакову кількість Готовності та Стійкості, обидва бійця розігрують на 2D6 право діяти першим. 
На цей раз удача посміхається Монархісту, і він виконує певну Атакуючу дію за 5 Готовності, на яку Анархіст вирішує відповісти Реакцією за 4 Готовності. Після обміну атаками у обох опонентів не залишається вільної Готовності (1 пункт, що залишився у Анархіста, не достатньо на корисну дію), отже, тепер бійці генерують Готовність на новий Раунд – і так до тих пір, поки один або навіть обидва співрозмовники не поляжуть від гострих аргументів цієї дискусії.
```

### Відстані та Рух
Бути у правильний час у потрібному місці – важливе та корисне вміння. Наприклад, старосвітському джентльмену слід бути де-небуть подалі, приблизно на відстані пострілу рушниці, від розлюченого граальдійського канібала.

У системі бою Архетерики важливо чітко розуміти та зважати на поточне розташування персонажів. Дехто поспішить скористатися перевагами укриття, інший же буде переслідувати своїх ворогів з наміром вступити у ближній бій. Ви можете відслідковувати переміщення персонажів, будуючи поточну сцену у вашій уяві та умовно оцінюючи відстані між ними. Утім, для повноти вражень та зручності ми рекомендуємо використовувати гексовий ігровий мат.

Відстані під час бойових сцен умовно оцінюються в кроках (на ігровому маті 1 гекс = 1 крок). Варто розуміти, що оцінка розташування персонажа передбачає певну схематичність. Наприклад, під час фехтування бійці не стоять на місці, а постійно рухаються, але задля прискорення та полегшення ігрового процесу ми будемо допускати певне спрощення й абстрагування

Рух є найпростішою дією у бою. Персонажам доступні наступні базові маневри:

**Кроковий рух**: рух на 1 Крок за 1 Готовності. Кроковий рух відображає обережне та поступове просування, сумісне зі скритністю.

**Пробіг**: рух на відстань до 5 Кроків за 3 Готовності. Пробіг дозволяє швидко долати короткі відстані.

**Повзком**: рух на відстань в 1 Крок за 2 Готовності. Лежачий персонаж пересувається тільки повзком – тобто, ніяких пробігів та півкроків та інших ривків уперед для лежебок!

**Підйом**: повернення в позицію стоячи за 3 Готовності. Персонажі можуть піднімати на ноги своїх союзників за ті самі 3 Готовності.

**Півкрок**: безкоштовний рух на 1 Крок вперед, що виконується як частина будь-якої іншої дії. Ця дія має бути мінімум на 1 Готовності та не включати у себе рух сама по собі. Півкрок робиться тільки вперед, і визначення спрямованості Персонажа покладається на Ведучого; зазвичай, це рух у бік найближчого суперника чи пріоритетної цілі.

```Приклад півкроку
джентльмен-інкогніто дістає рапіру за 2 пункти Готовності, роблячи безкоштовно Півкрок вперед до своєї цілі.
```

Пробіг та Підйом провокують фехтувальну Реакцію від ворогів, якщо персонаж опиняється в їх дистанції Ближнього Бою у будь-який момент руху. Реакції з відміною дії зупиняють персонажа, не даючи йому піднятися на ноги або пройти далі.

Якщо Персонаж під час руху зіткнувся з певною перешкодою, він може спробувати подолати її з Наративним Тестом на таланти Спритності. Союзників за звичайних обставин не вважають перешкодою для руху, окрім окремих випадків на розсуд Ведучого.

### Тест Майстерності
У бою герої вашої історії намагатимуться уразити супротивників випадами або поцілити у них пострілами. Кожна атака має обернутися або попаданням, або промахом – це і визначається Тестом Майстерності.

Атакуючи, киньте 2D6 та порівняйте Майстерність Атакуючого проти Складності Цілі. Зіставивши Майстерність до Складності по Чарту Майстерності (унизу), ви отримаєте число, яке треба прокинути на кубах, щоб атака вважалася успішною.

У **ближньому бою** Майстерністю Атакуючого буде його ранг Техніки Фехтування, котрою він атакує; а Складністю – найвищий ранг Фехтування, що є у ворога.

У **дальному бою** Майстерністю Атакуючого буде його ранг Стрільби або Метання, а Складність Цілі визначається зброєю та обставинами пострілу.

Різні обставини у бою можуть давати бонуси або штрафи на Майстерність та Складність. Вони впливають тільки на кидок Тесту Майстерності; ранги Технік і все від них залежне, наприклад, ефекти Стійок та Бойових Талантів, залишається незмінним.

Легко помітити, що Чарт Майстерності обмежує Майстерність та Складність від «1» до «6». Внаслідок штрафів та бонусів Майстерність не може піднятися вище «6» та не опускається нижче «1» – просто ігноруйте модифікатори у такому випадку! Якщо ж Складність стане більшою за «6» або меншою за «1», тоді зменшуйте чи збільшуйте її одночасно й однаково з Майстерністю Атакуючого, поки Складність не повернеться у межі Чарту Майстерності.

Якщо різниця між Майстерністю та Складністю з якихось причин стала більшою за 5 (наприклад, 1 Майстерність проти 7 Складності), то у Ближньому Бою кидок «12» все одно буде успіхом, а для Дальнього Бою це автоматичний неуспіх.

<table class="html-table" data-x-axis="Складність Цілі" data-y-axis="Майстерність Атакуючого">
  <tr>
    <th></th>
    <th><b>1</b></th>
    <th><b>2</b></th>
    <th><b>3</b></th>
    <th><b>4</b></th>
    <th><b>5</b></th>
    <th><b>6</b></th>
  </tr>
  <tr>
    <td><b>1</b></td>
    <td>7+</td>
    <td>6+</td>
    <td>5+</td>
    <td>4+</td>
    <td>3+</td>
    <td>3+</td>
  </tr>
  <tr>
    <td><b>2</b></td>
    <td>8+</td>
    <td>7+</td>
    <td>6+</td>
    <td>5+</td>
    <td>4+</td>
    <td>3+</td>
  </tr>
  <tr>
    <td><b>3</b></td>
    <td>9+</td>
    <td>8+</td>
    <td>7+</td>
    <td>6+</td>
    <td>5+</td>
    <td>4+</td>
  </tr>
  <tr>
    <td><b>4</b></td>
    <td>10+</td>
    <td>9+</td>
    <td>8+</td>
    <td>7+</td>
    <td>6+</td>
    <td>5+</td>
  </tr>
  <tr>
    <td><b>5</b></td>
    <td>11+</td>
    <td>10+</td>
    <td>9+</td>
    <td>8+</td>
    <td>7+</td>
    <td>6+</td>
  </tr>
  <tr>
    <td><b>6</b></td>
    <td>12+</td>
    <td>11+</td>
    <td>10+</td>
    <td>9+</td>
    <td>8+</td>
    <td>7+</td>
  </tr>
</table>

### Ближній Бій
Ближній бій розпочинається між персонажами, коли хоча б один з них достає до іншого холодною зброєю. У ближньому бою у персонажів з’являється можливість (і навіть потреба) користуватися прийомами Фехтування. Персонаж може виконувати прийоми із вивчених Технік з Майстерністю, що дорівнює його рангу даної Техніки. Прийоми бувають таких видів:
- **Атакуюча дія** – основний прийом нападу, що має на меті нанести пошкодження.
- **Реакція** –миттєва відповідь на Атакуючу Дію ворога; бувають Захисні та Атакуючі Реакції. Реакція, якщо на неї вистачає Готовності, оголошується одразу після оголошення Атакуючої дії, до кидків Тесту Майстерності. Одночасно можна виконувати лише одну Реакцію.
- **Фехтувальна стійка** – дія, яка надає бонус на наступний фехтувальний прийом.
- **Додаткова дія** – нефехтувальний прийом що надає ситуативний бонус.

Деякі фехтувальні прийоми мають опис Серії. Це означає, що цей прийом включає в себе більше одного умовно одночасного удару, на кожен з яких потрібен свій Тест Майстерності. Серія може бути розділена між різними цілями, і одна ціль може зробити тільки одну Реакцію на Серію, навіть якщо на неї направлено більше одного удару.

Прийоми з різних Технік мають різну вартість в Готовності та різні додаткові ефекти. Секрет успішного фехтування полягає у правильному виборі комбінацій прийомів, залежно від обставин та ситуації, прогнозування дій ворогів та оцінки ймовірностей.

#### Фактор Переваги
Справжнє бойове фехтування майже ніколи не проходить у чесних та рівних умовах. Використання ситуаційної переваги над своїм опонентом не є порушенням джентльменської етики… якщо Ви самі в це вірите.

У Ближньому Бою персонажі можуть мати Перевагу один над одним завдяки різноманітним обставинам. Перевага надає персонажу бонус +1 до Майстерності; Повна Перевага надає +1 до Майстерності та додатково -1 до Майстерності опонента. Фактори Переваги бувають наступні:
- **Зброя**: персонажі з повномірною зброєю (шаблями або мушкетами) мають Перевагу над персонажами з короткою (кинджалами або пістолями), і Повну Перевагу над беззбройними; коротка зброя має Перевагу над беззбройним. Однак, у випадку зіткнень у тісному просторі (всередині карети, у тунелі) коротка зброя на розсуд Ведучого може мати Перевагу над повномірною.
- **Оточення**: співвідношення 3 або 4 до 1 в одному ближньому бою дає Перевагу; співвідношення 5 до 1 або більше дає Повну Перевагу.
- **Позиція**: стоячий персонаж отримує Перевагу над лежачим.
- **Скритий напад**: неочікуваний удар виконується з Перевагою та без права Реакції.

Також, Ведучий може оголошувати Перевагу й Повну Перевагу на свій розсуд, щоб відобразити особливі ігрові обставини, на які у нього стане уяви. Переваги з різних джерел можуть нівелювати одна одну або об’єднуватися в Повну Перевагу; Перевага на одну з дій в фехтувальній Серії розповсюджується на всю Серію.

### Стрільба
У бою гріх не скористатися даром військового генія людства – балістичною зброєю.

Постріл потребує зарядженої зброї й коштує 1 Готовності. Стрілець робить Тест Майстерності, використовуючи власну навичку Стрільби проти Складності, яка залежить від зброї та обставин. Різні види стрілецької зброї мають свою специфіку. Якщо Персонаж використовує зброю, до якої він не має спеціального Бойового Таланту, тоді його Майстерність Стрільби ділиться навпіл.

Прицілювання значно полегшує попадання в ціль, проте воно не відбувається миттєво. Готовність, яку необхідно витратити на приціл, залежить від відстані до цілі; у темряві вартість Прицілу потроюється. Прицілювання збивається Ближнім Боєм або будь-якою дією, окрім Крокування.

<table class="html-table" data-x-axis="Прицілювання" width=30>
<tr>
    <td>1-5 кроків</td>
    <td>1 Готовності</td>
</tr>
<tr>
    <td>6-25 кроків</td>
    <td>3 Готовності</td>
</tr>
<tr>
    <td>26-100 кроків</td>
    <td>6 Готовності</td>
</tr>
<tr>
    <td>101+ крок</td>
    <td>12 Готовності</td>
</tr>
</table>

Стрільба у Ближньому Бою так само провокує Реакцію, як і Атакуючі Дії з Фехтування. Якщо Реакція відміняє Атакуючу Дію, тоді постріл відбувається, не влучаючи в ціль.

Стріляючи в натовп, стрілець завжди ризикує потрапити не в того, у кого цілив. При промаху в персонажа, що втягнутий у Ближній Бій, або коли на лінії пострілу знаходиться декілька персон, постріл кидається ще раз по наступній найближчій до стрільця потенційній цілі; і так до тих пір, поки постріл не влучить або не буде третій промах по побічним цілям. Прицілювання не діє на ці додаткові кидки, але діють усі інші модифікатори. Стріляючи впритул із-за спини союзника, який не втягнутий у Ближній Бій, стрілець може робити це достатньо охайно, щоб не вважати його побічною ціллю.

<table class="html-table" data-x-axis="Модифікатори Складності Цілі">
<tr>
    <td>Стрільба у русі</td>
    <td>+1</td>
    <td>Стрілець у русі, їде в кареті або на коні</td>
</tr>
<tr>
    <td>Рух Цілі</td>
    <td>+1</td>
    <td>Якщо ціль знаходиться у ближньому бою або останньою своєю дією виконувала Пробіг</td>
</tr>
<tr>
    <td rowspan="3">Укриття</td>
    <td>+1</td>
    <td>Укриття ~30%: ціль позаду іншої персони, у відкритому возі</td>
</tr>
<tr>
    <td>+2</td>
    <td>Укриття ~50%: ціль визирає з-за рогу, стоїть за деревом</td>
</tr>
<tr>
    <td>+3</td>
    <td>Укриття ~80%: Ціль за стіною форту, прикрита натовпом</td>
</tr>
<tr>
    <td rowspan="2">Освітлення</td>
    <td>+2</td>
    <td>Напівтемрява, сутінки, ясна місячна ніч</td>
</tr>
<tr>
    <td>+3</td>
    <td>Повна темрява, беззоряна ніч або неосвітлене приміщення</td>
</tr>
<tr>
	<td>Загроза</td>
    <td>+1</td>
    <td>Стрілець знаходиться на дистанції Ближнього Бою з ворогом</td>
</tr>
<tr>
    <td rowspan="5">Розмір</td>
    <td>+2</td>
    <td>Мініатюрна ціль: замок, пляшка, яблуко мішені</td>
</tr>
<tr>
    <td>+1</td>
    <td>Мала ціль: тренувальна мішень, собака, діжка, вікно</td>
</tr>
<tr>
    <td>0</td>
    <td>Середня ціль: людина</td>
</tr>
<tr>
    <td>-1</td>
    <td>Велика ціль: кінь, ведмідь</td>
</tr>
<tr>
    <td>-2</td>
    <td>Гігантська ціль: карета, будинок</td>
</tr>
<tr>
    <td rowspan="3">Відстань</td>
    <td>+1</td>
    <td>За кожен проміжок Прицільної Дистанції до цілі</td>
</tr>
<tr>
    <td>-1</td>
    <td>Коротка дистанція, 10-6 кроків</td>
</tr>
<tr>
    <td>-2</td>
    <td>Мінімальна дистанція, 5-1 кроків</td>
</tr>
<tr>
    <td>Прицілювання</td>
    <td>-2</td>
    <td>Стрілець виконав Прицілювання</td>
</tr>
</table>

### Метання
Компромісом між стрілецькими атаками й атаками ближнього бою є метання. Хоча жбурляння власної зброї у ворога не завжди є доречним або ефективним засобом ведення бою, утім у певних ситуаціях вдалий кидок може вирішити безліч проблем.

Метання Зброї коштує 4 Готовності й потребує вдалого Тесту Майстерності із застосуванням Метання персонажа проти Складності 6. Метання має багато спільного зі стрільбою: на Складність впливають ті самі фактори (відстань, укриття, рух цілі), воно провокує Реакцію, є можливість Прицілитися й задіти іншу ціль при промаху.

Мінімальною дистанцією до цілі для метання є 3 кроки, а максимальною – 15. Також, ефективно метати в бою можливо тільки зброю з властивістю Метальна; будь-яка інша зброя, замість Повного Пошкодження, буде наносити Часткове.

### Вихоплення зброї
Якщо бій розпочався зненацька, деякі персонажі можуть виявитися беззбройними. Однак, у розпалі битви не слід довго стояти з порожніми руками.

Взяти до рук зброю (та сховати її назад) за умов бою коштує 2 Готовності. Для цього зброя має бути зручно закріпленою і легкодоступною, або лежати під ногами персонаж.

Дістати приховану зброю – неважливо, чи це – кинджал у чоботі або кишеньковий пістоль у сумці – вартує 4 Готовності. Приховану зброю можуть пропустити при огляді й обшуку, але не кожен предмет можливо так заховати – це залишається на оцінку Ведучого.

Ще до початку бою, персонаж, передчуваючи небезпеку, може покласти руку на зброю. Це буде чітким сигналом про його наміри, але надасть йому знижку в 1 Готовності на вихоплення зброї.

### Передача предметів
Передати предмет в бою коштує 2 Готовності, які може витратити як передаючий, так і отримуючий. Передача предметів провокує Реакцію у ворогів на відстані Ближнього Бою!

### Права та ліва рука
У природі зустрічається не так багато амбідекстрів, проте, жоден із джентльменських принципів не забороняє у разі потреби стріляти чи бити з лівої руки. Якщо персонаж в бою використовує свою неосновну руку, він отримує штраф (-1) на Майстерність. Даний штраф знімається Бойовим Талантом «Дуальна Зброя»

Перекласти зброю з однієї руки в іншу вільну руку можна безкоштовно. Втім, якщо персонаж має зброю в обох руках, тоді поміняти їх місцями коштує 2 Готовності.

### Рукопашний бій
За відсутності інших альтернатив, персонаж може намагатися битись з ворогами голими руками. Нетренований кулак нанесе Мінімальне Пошкодження, а сам боєць вважатиметься беззбройним, що може дати ворогам Повну Перевагу. Покращити шанси в кулачному бою допоможе Бойовий Талант «Рукопашний Бій». Зазначимо, що бій кулаками відбувається тими ж Техніками Фехтування та прийомами що і весь інший Ближній Бій.

### Стійкість
*«Продовжувати бій після того, як вже пролилася своя кров – це радше справа духовної сили, аніж тілесної. Саме за духовну стійкість слід молитись Хору», – настанова раденського лицарства.*

Кожен боєць має умовний запас Стійкості, що символізує його здібність витримувати поранення та продовжувати бій. Отримавши Пошкодження, персонаж втрачає стільки ж Стійкості. Якщо Стійкості не залишилося – це призводить до нокауту, критичних поранень або навіть смерті.

Ключові та сюжетно важливі персонажі, такі як персонажі гравців та визначні союзники чи вороги, у здоровому стані вступають в бій з 12 пунктами Стійкості. Коли такі персонажі отримують більше Пошкодження, ніж у них залишилося Стійкості, слід звіритися з Каталогом Шрамів щоб довідатися їх долю.

Другорядні персонажі, такі як рядові вороги й поплічники, у здоровому стані вступають у бій з 10 пунктами Стійкості. Коли такі персонажі втрачають усю Стійкість, слід вважати, що вони в той чи інший спосіб нейтралізовані – будь це втрата свідомості чи смерть. Для уточнення, якщо це важливо в сюжетному плані, можна скористатися Каталогом Шрамів з +2 до результату.

Окрім історичної важливості, максимум Стійкості персонажа також визначається його Станом Здоров’я, і Стійкість ні за яких умов не може бути вищою за 12.

### Пошкодження
Більшість успішних атакуючих дій завершуються нанесенням персонажу певного Пошкодження. Його значення залежить від застосованої зброї та конкретного прийому. У бою Архетерики розрізняються три види Пошкодження: Повне, Часткове та Мінімальне.
- **Повне Пошкодження** – базове Пошкодження для летальної бойової зброї, яке дорівнює кидку 2D6. Перше ж поранення може виявитися смертельним з такою зброєю.
- **Часткове Пошкодження** – базове Пошкодження для нелетальної зброї та ударів важкими тупими предметами; дорівнює 2D6 з діленням навпіл. Якщо на Частковому Пошкодженні отриманий дубль «6», тоді ціль падає в Нокаут на одну хвилину (5 Раундів), не залежно від залишку Стійкості.
- **Мінімальне Пошкодження** – найменше Пошкодження, яке наноситься непризначеними для бою предметами або рукопашними атаками нетренованої персони; дорівнює 2D6 з діленням на чверть. Якщо на Мінімальному Пошкодженні отриманий дубль «6», тоді ціль падає в Нокаут на один Раунд, не залежно від залишку Стійкості.

**Летальність** – це бонус до Пошкодження, який має певна зброя, що додається перед його зменшенням навпіл чи в чотири рази за Часткове та Мінімальне Пошкодження відповідно.

**Поріз**. Деякі атаки наносять Поріз – це означає, що замість кидка 2D6, така атака наносить лише 2 Пошкодження, відображаючи легке та неглибоке поранення. Поріз ніколи не отримує бонус Летальності, не провокує результат з Каталогу Шрамів та ніколи не Нокаутує, і так само зменшується при зброї з Частковим та Мінімальним Пошкодженням.

```Приклад Бою: У Провінційних Провулках
Пан Матвій Брамські, почесний кавалер світського ордену Палати Доброчесності, став призначеним комісаром з розслідування незаконних метамедичних операцій на північному кордоні республіки. Сьогодні його попередили, що на нього готується замах.

Пізно ввечері, ступаючи вузькими вуличками провінційного міста, пан Брамські почув швидкі кроки в себе за спиною. Будучи попередженим, кавалер різко розвернувся і побачив джентльмена- інкогніто з закритим хусткою обличчям, що тримав одну руку за спиною. Без сумнівів, це не випадковий прохожий. Чоловіки обмінюються холодними поглядами – і починається бій.

Супротивники кидають Готовність: і Брамські («Б.»), і вбивця («В.») генерують 8 Готовності на 2D6. Для наочності їх поточна Готовність після кожної дії буде відображатися на лінійці Готовності під текстом. Відстань між ними на даний момент дорівнює 7 Кроків.

Першим діє Брамські, адже він є персонажем гравця та має 12 Стійкості проти 10 Стійкості джентльмена-інкогніто, що є вирішальним при однаковій Готовності. Кавалер-комісар вихоплює свою шпагу за 2 Готовності – він націлений захищатися шляхетним клинком (у нього залишається 6 Готовності).

Настає черга діяти вбивці, і той мовчки простягає руку, яку до того ховав за спиною – і в ній він тримає вже взведений пістоль! Джентльмен-інкогніто не поспішає з пострілом, прицілюючись у свою жертву за 3 Готовності (залишається 5).

Оцінивши скрутність обставин, Брамські кидається Пробігом (5 Кроків) на свого ворога, витративши 3 Готовності на скорочення дистанції (залишилось 3). Відстань стала 2 Кроки

Мовчазний вбивця порушує спокій нічного міста пострілом за 1 Готовності (залишається 4). Тепер йому необхідно пройти Тест Майстерності на 2D6, використовуючи 2-й ранг своєї Стрільби проти Складності 2 (5 базова Складність для пістоля, −2 за Прицілювання, −2 за Мінімальну Відстань, +1 за Рух Цілі), тобто, отримавши успіх по 7+. Ведучий кидає куби за вбивцю – і отримує результат 5. Промах!

Поки Брамські на мить застиг, не вірячи своїй удачі, вбивця відкидає пістоль і за 2 Готовності (залишається 2) вихоплює кинджал з Півкроком вперед. Він має намір завершити справу. Відстань стає 1 Крок.

Матвій Брамські, кавалер світського ордену Палати Доброчесності, володіє достойним 3-м рангом Класичного Фехтування. Він робить прийом Поріз за 2 Готовності з Півкроком вперед (залишається 1 Готовності, відстань 0 кроків), а його супротивник-інкогніто, що володіє Класичним Фехтуванням 2 та Інфернальним Боєм 2, отримує право виконати Реакцію – і він обирає прийом Вчиняючи Біль за 2 Готовності (залишається 0) з Інфернального Бою. Брамські має Перевагу у ближньому бою, адже його шпага виграє перед кинджалом за розміром, що надає йому бонус +1, і його Майстерність вважається 4-тою. Гравцеві необхідно пройти Тест Майстерності по 5+ (4 проти 2), а Ведучому за Реакцію вбивці 9+ (2 проти 4). Обидва одночасно кидають куби, і отримують результат 7 для Брамські (успіх!) та 10 для джентльмена-інкогніто (також успіх!). Обидва Прийоми наносять Пошкодженням фіксований Поріз, і обидва бійці втрачають 2 Стійкості (у Брамські залишається 10, у вбивці – 8).

Після обміну легкими уколами й порізами, у джентльмена-інкогніто не залишилося Готовності, а кавалер-комісар переносить свої 1 Готовності на наступний Раунд за Бойовий Талант «Бойова Концентрація». Оскільки дії закінчились, відбувається генерація Готовності на новий Раунд! Вбивця отримує 9 Готовності, а Брамські лише 5+1 відкладеної Готовності

Цієї ночі незнайомець із ножем не думає відступати. Він виконує прийом Танець зі Смертю за 5 Готовності (залишається 4) з Інфернального Бою. Вбачаючи небезпеку в хижих рухах опонента, Брамські вирішує як Реакцію виконати Чистий Блок за 2 Готовності (залишається 4); виставляючи шпагу на захист, кавалер-комісар отримує впевнені 10 на Тесті Майстерності (для успіху потрібен результат 5+, адже це досі 4 Майстерність по 2 Складності), і захищається від атаки вбивці не залежно від кидка останнього.

Брамські та вбивця знову порівнялися по Готовності. Тепер ходить комісар-кавалер, адже у нього все ще більше Стійкості (10 проти 8 у ворога). Брамські робить елегантний Атакуючий Випад за 4 Готовності (стає 0), а його агресивний супротивник вдається до Контратаки за 4 Готовності (залишається 0) в якості Реакції. Обмін ударами (й Тестами Майстерності!) – і Брамські отримує 6, діставши свого ворога шпагою (тест був 5+, 4 Техніка проти 2 Складності), а джентльмен-інкогніто отримує результат 3, просто безпомічно махнувши кинджалом перед собою (тест був 9+, 2 Техніка проти 4 Складності). Гравець кидає Пошкодження на 2D6 за шпагу Брамські й отримує неперевершений дубль 6 (результат 12, миттєва смерть)! Шпага елегантним уколом пронизує горлянку нападника, і той, захлинаючись власною кров’ю, падає спочатку на коліна, а згодом і лицем у бруківку нічного міста.

Очікуючи на прибуття констебля або жандармів, яких мав би сполошити постріл, кавалер-комісар вирішує обшукати тіло фіаско-вбивці. У ньому Брамські впізнав кучера з постоялого дому, у якому він сам зупинився. У кишенях були промоклі від крові купон на 3 марки Банку Лютера та запечатаний лисим сургучем конверт. В останньому була записка, у якій охайним почерком було написано: «Це лише попередження. Відступіться».

Який не який прогрес розслідування. Брамські слід набрати собі на поміч ад’ютантів та охорону
```

### Спеціальні Прийоми
Бій не обмежується відчайдушним фехтуванням та стрільбою – до послуг джентльменів удачі представлені різні тактичні прийоми, що допоможуть обеззброїти ворога й повалити його на землю.

Спеціальні Прийоми виконуються як фехтувальна дія вартістю 8 Готовності. Для Тесту Майстерності використовують значення найвищої Техніки виконавця прийому, а Складність береться як найвища Техніка супротивника із бонусом +2. Спеціальний Прийом так само провокує Реакцію та може бути відмінений нею.

#### Захват
Прийом Захвату дозволяє схопити ворога, обмеживши його мобільність в бою. При успішному Захваті обидва персонажі мають лише одну вільну руку для виконання дій в бою і можуть пересуватися тільки Кроковим Рухом зі швидкістю 2 Готовності за 1 Крок; за цих умов коротка зброя отримує Перевагу над повнорозмірною Лідер Захвату, ким стає персонаж який виконав Прийом, отримує Перевагу над своїм ворогом у Захваті та може виконувати Підсічку й Обеззброєння зі знижкою в 2 Готовності. Жертва Захвату може звільнитися або стати лідером Захвату лише за допомогою цього ж Спеціального Прийому. Одного персонажа одночасно взяти в Захват можуть максимум двоє, але один боєць може тримати лише одну ціль лише в одному Захваті. Жертва подвійного Захвату не здатна виконувати жодних дій, окрім покрокового руху на 1 Крок за 4 Готовності, або спроб вирватися Спеціальним Прийомом, що потребуватиме успішного Тесту Майстерності проти обох ворогів.

#### Обеззброєння
Прийом Обеззброєння вибиває з рук жертви один визначений предмет, відкидаючи його на D6 кроків у сторону на вибір виконавця прийому; якщо ж обидві руки виконавця Обеззброєння вільні, замість відкидання він може забрати даний предмет собі.

#### Підсічка
Підлий прийом Підсічки дозволяє отримати тактичну перевагу, збивши ціль з ніг та віднявши у неї D6 Готовності за жорстке падіння на землю. Виконаний на вершника даний Спеціальний Прийом вибиває його із сідла, хоч це і не буде підсічкою у прямому сенсі.

#### Прицільний удар
Даний прийом націлений на нанесення конкретних травм супротивнику, будь це вишуканий шрам на обличчі або грубе відтинання руки. Успішний Прицільний Удар наносить жертві Пошкодження відповідне до застосованої Зброї і дозволяє нанести Пам’ятну Травму при Важкому Поранені або Фатальну Травму при Критичному. Окрім того, виконавець Прицільного Удару може коригувати спровокований кидок по Чарту Травм на значення своєї Техніки Фехтування та обирати зону Переломів. Прицільний Удар є Атакуючою Дією і може бути заблокований обладунком.

#### Штовхання
Прийом Штовхання посуває ціль на D6 кроків у протилежному від виконавця напрямку і дозволяє останньому одразу ж просунутися на половину даної відстані.

Спеціальні Прийоми також застосовуються для певної особливої зброї (удавка та людинолов) та при використанні хімічних засобів на недобровільних цілях. За достатньої уяви та сприятливих обставин, персонажі гравців або Ведучого можуть вдаватися до власних оригінальних Спеціальних Прийомів, конструюючи їх на зразок наведених вище.

### Номер Мортале
*«Остерігайтеся хижих осіб з темних провулків. Вони здатні на номер, що для Вас буде несумісним із подальшим життям». – із путівника по Брамаштату.*

Не кожному випадає шанс захиститися у чесному бою. Бандити-головорізи та професійні вбивці надають перевагу нападам із засідки, безцеремонно наносячи смертельні рани своїм жертвам ще до того, як вони осягнуть усю глибину своєї біди.

**Номер Мортале** – це особлива високо смертельна атака проти неготової цілі. Номер Мортале можна виконувати, якщо ви непомічені жертвою (підкравшись зі спини або роблячи постріл з сусіднього будинку) або коли жертва цього просто не очікує (раптово нанісши підлий удар під час неквапливої світської розмови). Виконаний летальною зброєю Номер Мортале має єдину мету – вбити ціль, а виконаний несмертельною зброєю (наприклад, ударом палиці або тренованого кулака) допоможе швидко нокаутувати ціль, залишивши її беззахисною.

Номер Мортале складається з двох етапів – Підготовки та Проведення. Під час Підготовки майбутній вбивця приміряється до своєї цілі, налаштовуючись перед смертельним ударом; Проведення ж являє собою криваву кульмінацію або незграбний промах.

#### Підготовка Номеру Мортале
Підготовка Номеру Мортале займає 1 Раунд (приблизно 12 секунд внутрішньо ігрового часу) та завершується проходженням відповідного Тесту Майстерності з використанням найвищої Техніки Фехтування для ближніх атак та Стрільбу або Метання для дальніх. Виконавець може не знати, чи достатній він отримав результат, відтак, буде продовжувати Підготовку ще на Раунд, щоб повторно пройти Тест; і так до тих пір, доки не відчує готовність нанести смертельну рану. Під час Підготовки виконавець має тримати зброю в руках готовою, і якщо він бажає отримати бонус від Прицілювання на стрілецький Номер Мортале, то має протягом Підготовки буквально цілитися в жертву – а це може бути неприпустимо у певних ситуаціях.

#### Проведення Номеру Мортале
Проведення Номеру Мортале може відбутися одразу після Підготовки або у будь-який момент після неї, поки не зміняться обставини або виконавець атаки не відволічеться. Коли наступає потрібний момент, персонаж знову проходить Тест Майстерності – при успіху, він наносить атаку без права Реакції і, якщо Підготовка також була успішною, ціль отримує подвійне Пошкодження від відповідної зброї. Якщо ж Підготовка не була успішною, ціль все одно отримує Пошкодження, але одинарне. Як бонус, під час безпосереднього Проведення Номеру Мортале виконавець може порухатися на 5 Кроків у сторону жертви.

Зазвичай Номер Мортале можливий тільки в небойовій ситуації – у розпалі битви бійці готові захищатися, тому не дозволять пролити свою кров так легко. Втім, на розсуд Ведучого постріл снайпера, що знаходяться далеко від серця збройного конфлікту, або раптова зрада з ударом в спину все ще може бути проведена як Номер Мортале навіть під час баталії.

Спроба провести Номер Мортале по тому, хто його очікує, призведе до початку бою за стандартними правилами – готовність персонажа до замаху на його життя визначається на розсуд Ведучого залежно від обставин та Наративних Талантів. Якщо гравець бажає підкреслити обережність свого персонажа, тоді він може заявити, що очікує на Номер Мортале у даній ситуації; втім, жоден персонаж не здатен перебувати у такій напрузі постійно.

#### Страта
Атака по беззахисній цілі, яку можна класифікувати як страту, будь це удар кинджалом по зв’язаній жертві або постріл з пістоля у власну голову, вважається Номером Мортале з автоматично успішною Підготовкою та успішним попаданням (втім, порохова зброя все ще може дати Осічку!). Для Страти Стійкість жертви вважається нульовою, що ще зменшує шанси вижити за такого сценарію.

#### Заручник
Знаходячись впритул до жертви та підготувавши Номер Мортале, персонаж може розкрити свій вбивчий задум та взяти жертву у заручники. Додатково, одразу після підготовки Номера Мортале нападник може спробувати виконати Спеціальний Прийом Захват для більшого контролю; провал Захвату відмінить Номер Мортале. Якщо заручник виявить супротив, він матиме половинну Готовність, а нападник – Повну; якщо нападник має більше Готовності ніж його заручник, він миттєво й безкоштовно виконує Номер Мортале; у випадку якщо був виконаний Захват, тоді це вважається як Страта.

``` Приклад Номеру Мортале: Екзотична Страва
Нажаханий експедиціонер, персонаж гравця, намагається відірватися від дикуна-канібала в лабіринті граальдійського храму. Заховавшись за однією з колон, експедиціонер взводить свій пістоль і готується до Номеру Мортале по людожеру, вичікуючи момент його появи у полі зору. Поки дикун шукає свою здобич у сусідніх залах й коридорах, проходить 12 секунд внутрішньо ігрового часу (1 Раунд). Експедиціонер робить перший Тест Майстерності, отримавши на ньому результат «4». Гравець не впевнений, чи цього буде достатньо, тому витрачає ще один Раунд на Підготовку, даючи час його персонажу продумати постріл і зібратись з думками. На новому Тесті Майстерності він отримує результат «7», чого має бути достатньо, і як раз в цей момент людожер проходить повз колону, де заховався експедиціонер. Дикун наразі не очікує нападу, будь це через провалений Тест Уважності або надмірну самовпевненість. Експедиціонер вскидує руку із пістолем і Проводить Номер Мортале (БАХ!), отримуючи результат «11» на попадання. Порахувавши усі модифікатори (відстань, можливе укриття цілі, штраф за напівтемряву, відсутність прицілювання), Ведучий оголошує, що Номер Мортале був успішний, і гравець двічі кидає Повне Пошкодження зі свого пістоля, додаючи на кожен кидок +1 Летальності. На першому кидку він отримує «3»+1 і на другому «4»+1. Через відсирілий порох куля залишила лише болючий окривавлений синяк на спині канібала, і той з грізним ревінням розвертається до експедиціонера. Починається бій, кидається Готовність.
```
```Приклад Номеру Мортале: Приголомшлива Зустріч у Кареті
Підозрілий джентльмен-інкогніто раптово сідає в карету до дами-шпигунки, яка є персонажем гравця. Незнайомець холодними погрозами вимагає віддати йому усі матеріали, які леді роздобула по своїй останній справі. Леді театрально жахається, обіцяючи виконати вимогу й віддає свій портфель. Коли переконаний у своїй перемозі джентльмен розслабляється, гравець оголошує, що її шпигунка готує Номер Мортале забутою кимось в екіпажі тростиною. Непомітно поклавши на неї руку і один Раунд продумавши удар, поки незнайомець обшукує портфель, леді зі всієї сили б’є його по голові тростиною. Номер Мортале проходить успішно, джентльмен нокаутований, леді безпечно покидає карету.
```
### Хованка
У бою персонажі можуть цілковито заховатися за підходяще укриття за 3 Готовності. До тих пір поки вони повністю прикритті, заховані персонажі не можуть бути ціллю атак стрілецької або метальної зброї – вважається, що їх просто не видно. Чи підходить певне укриття для хованки та з якої сторони його можна обійти щоб ціль відкрилася для пострілу – залишається на розсуд Ведучого.

Разом з тим, захований персонаж втрачає контроль над тактичною ситуацією та переживає інші незручності. Захований персонаж не бачить частини поля бою та не може виконувати дальні атаки проти прихованих від нього цілей чи кидати туди гранати. Додатково, він може рухатися лише кроком або повзком й вздовж свого укриття. Більше того, якщо укриття не дозволяє персонажу бути захованим стоячи у повний зріст, тоді перезарядка зброї із 4+ Навантаження займе у два рази більше Готовності. Провівши повний Раунд у Хованці персонаж може скинути половину свого Батального Шоку до генерації нової Готовності, навіть якщо він Панікує.

Вийти із стану Хованки коштує 3 Готовності – персонаж витрачає їх щоб зорієнтуватися та стати у повний зріст. Якщо у персонажа є Батальний Шок, тоді вихід з Хованки стає дорожчий на його значення. Якщо персонаж був втягнутий у Ближній Бій будучи у Хованці, він автоматично втрачає 3 Готовності (до виконання будь-яких Реакцій) та втрачає статус захованого.

### Бій Наосліп
Відчайдушні обставини, такі як цілковита темрява або певні травми, можуть призвести до того що персонаж буде вести бій наосліп. Персонаж отримує +1 ранг Немочі, усі дії коштують у 2 рази більше Готовності, а Реакції – у 3 рази, ранги Технік вважаються у два рази меншими, а Складність дальніх атак подвоюється. Спроба виконати пробіг наосліп гарантовано призводить до падіння з Частковим Пошкодженням, окрім ситуацій коли Ведучий розсудить по іншому. Додатково, неосліплені бійці отримують Перевагу над осліпленими.

### Інші Дії в Бою
У бойових ситуаціях персонаж може просто вичікувати, поступово опускаючись по Готовності. Короткі вигуки й команди не вартують готовності, але спроби вдатися у довгі пояснення й переконування можуть коштувати в реальному співвідношенні 1 Готовності за 1 секунду промови.

Якщо гравці хочуть від своїх персонажів виконати дію, яка не описана в даному розділі, Ведучий може на свій розсуд назначати Складність та вартість Готовності, яку вимагає ця дія.

### Спеціальні Правила
Деякі персонажі та істоти в умовах бою мають свої особливості – будь це з причин їх природи або навіть надприродності. Спеціальні Правила відображають специфічні властивості особливого персонажа; звичайні люди не мають жодного з наведених ефектів. Ведучий може проявляти фантазію й творчість у власних Спеціальних Правилах й наділяти ними різноманітних осіб та інших істот. Найбільш розповсюдженими Спеціальними Правилами є наступні:

#### Фатум ±
прояв доленосної випадковості, що або рятує життя, або завершає його. Персонаж з Фатум (+) може перевернути вниз отримане ним Пошкодження, щасливо рятуючись в останній момент; з Фатум (-) персонаж може перевернути вгору нанесене ним Пошкодження, перетворюючи легкі рани в смертельно небезпечні. Кожен Фатум можливо використати лише раз у 12 годин ігрового часу. Фатум «+» та «–» можуть використовуватись послідовно один на одного.

#### Звір
Певні тварини достатньо крупні та люті, щоб просто нехтувати смертельними як для людини пораненнями. Істоти з правилом Звір перевертають вниз будь-яке отримане ними Пошкодження, яке не є дублем.

#### Безсмертя I-III
Дивна фізіологія або невимовна сила волі нівелює певні попадання по істоті. Коли персонаж із правилом Безсмертя отримує Пошкодження, кидаються куби Безсмертя; якщо один з кубів Пошкодження, до переворотів й переводів, співпав за значенням із кубом Безсмертя, тоді він прибирається. Безсмертя І рангу проявляється у кидку одного D6, при ІІ рангу у кидку 2D6, а на ІІІ ранзі персонаж кидає 2D6 з правом перевороту для ліпшого ефекту.

#### Поглинання II-VI
Для міфічних створінь не існує смертельних поранень. Зміна Стійкості істоти з даним правилом ділиться на ранг Поглинання.

#### Гігант
Розмір у бою може виявитись як перевагою, так і недоліком. Кількість людей, необхідних для Переваги та Повної Переваги над персонажем збільшується на значення рангу Гіганта. Персонаж отримує бонус до Летальності та Бронебійності на свої атаки Ближнього Бою в значення рангу −1. Вартість Спеціальних Прийомів окрім Прицільного Удару для Гіганта й проти Гіганта стає дешевшою та дорожчою відповідно до різниці значення рангу спеціального правила Гігант обох персонажів. Втім, Складність попадання у Стрільбі стає меншою на половину рангу Гіганта.

<table class="html-table" data-x-axis="Висота Гіганта" width=100>
<tr>
    <td>Гігант I</td>
    <td>2 метри</td>
</tr>
<tr>
    <td>Гігант II</td>
    <td>2.5 метри</td>
</tr>
<tr>
    <td>Гігант III</td>
    <td>3 метри</td>
</tr>
<tr>
    <td>Гігант IV</td>
    <td>3.5 метри</td>
</tr>
<tr>
    <td>Гігант V</td>
    <td>4 метри</td>
</tr>
<tr>
    <td>Гігант VI</td>
    <td>5 метрів</td>
</tr>
</table>

### Інші Джерела Пошкодження
Клинки й кулі збирають рясну жниву серед діячів Театру Тіней, але смерть від зброї, безумовно, не є єдиним способом покинути Сцену. Персонажі можуть постраждати випавши з вікна, замерзши в байдужих снігах, спіймавши собою блискавку. У більшості ситуацій, Ведучому доведеться на свій розсуд оцінювати смертельність обставин, але для горіння у полум’ї, асфіксії та падіння з висоти ми люб’язно надаємо свої рекомендації.

#### У Полум'ї
*«Випробування Святим Вогнем вигадали лише для того, щоб позбуватися незручних персон. Це все що Вам слід знати про Ваш “тест” завтра на світанку», – записка із дружнім попередженням.*

Охоплені вогнем персонажі на початку кожного Раунду отримують Часткове Пошкодження з Летальністю, що дорівнює рангу Полум’я, та 1 Батального Шоку за кожні два Ранги. Палаючі персонажі вважають поточну Ситуацію як мінімум Викликом, і результат «7» по чарту Паніки означає, що вони рухаються Пробігами у випадковому напрямку на всю Готовність, безпомічно розмахуючи руками та кричачи від болю. Кожен наступний Раунд ранг Полум’я зростає на 1, але не більше 6.

Охоплений вогнем персонаж та ті, хто знаходяться поруч з ним, можуть намагатися згасити вогонь спеціальним Тестом зі Складністю 4 + Ранг Полум’я та ціною 3 Готовності. Ведучий може зменшувати або збільшувати Складність даного Тесту на свій розсуд залежно від зовнішніх обставин. Кожен успішний Тест частково збиває вогонь та пом’якшує страждання жертви:
- Перший успіх блокує розповсюдження Полум’я, не даючи йому збільшувати свій ранг у наступних Раундах.
- Другий успіх допомагає жертві не згоріти, зменшуючи Пошкодження від Полум’я у наступних Раундах до Мінімального.
- Третій і кожен наступний успіх збивають Полум’я, зменшуючи його на 1 ранг.

Якщо протягом одного Раунду не було жодної успішної спроби гасити вогонь на певному персонажі, тоді Полум’я знову починає рости у Рангу та наносити Часткове Пошкодження, а успіхи доведеться набирати наново.

Застосування води при тушінні автоматично зменшує Полум’я у ранзі, відповідно до обсягу води – на 1 ранг для кухля води, на 2-3 за діжку та всі 6 рангів, якщо персонаж цілковито занурився у воду.

Якщо персонаж має на собі гранати і він втратив усю Стійкість від горіння, тоді вони в той самий момент детонують на ньому.

<table class="html-table" data-x-axis="Ранг Полум'я" width=100>
<tr>
    <td>Полум'я I</td>
    <td>Загорівся одяг; фатальні ігри зі свічками чи чийсь невдалий розіграш.</td>
</tr>
<tr>
    <td>Полум'я II-III</td>
    <td>Одяг персонажа сильно охоплений вогнем; він потрапив під горючу бомбу або замешкався при пожежі.</td>
</tr>
<tr>
    <td>Полум'я IV-V</td>
    <td>Персонаж майже цілковито у вогні; у пастці, у повністю охопленому пожежею приміщенні.</td>
</tr>
<tr>
    <td>Полум'я VI</td>
    <td>Подих дракона. Як добре, що вони не існують.</td>
</tr>
</table>

#### Асфіксія
Нестача кисню не менш смертельна для буремних джентльменів та джентльвумен, аніж отруєння тіла гострими металами. Втративши можливість вдихнути повітря (внаслідок повішання, удушення гаротою або в результаті занурення під воду) персонаж отримуватиме Повне Пошкодження та ранг Немічі в кінці кожного Раунду.

Якщо позбавлення доступу до кисню не було насильним (наприклад, персонаж сам пірнув у воду), тоді затримка дихання може відстрочити асфіксію на час до хвилини або навіть більше, залежно від Наративних Талантів персонажа. Якщо Персонаж знаходиться у малопридатному для дихання просторі (наприклад, у задимленому приміщенні або у катакомбах наповнених отруйними газами), Ведучий може використати асфіксію з ефектом раз у два-три Раунди, відобразивши поступову боротьбу легень за залишки кисню, а персонажа – за власне життя.

#### Падіння з Висоти
Існує говір про леді й джентльменів, що переживали падіння з дирижабля з висоти хмар – але існує значно більше історій про тих, хто не пережив падіння й з висоти власного зросту. Виживання залежить від того, у якому положенні та куди саме впав персонаж, що для ігрової простоти визначається випадковим Пошкодженням – Ведучому слід лише правильно витлумачити результат

Пережити падіння може допомогти м’яка поверхня (сніг або кущі) або дещо, що тимчасово перервало вільний політ (гілки дерева, або персонаж зумів схопитись на мить за підвіконня, чи впав крізь скляний купол). Натомість, падіння навіть з невеликої висоти головою вниз або на тверді об’єкти з різкими кутами може виявитися фатальним.

<table class="html-table" data-x-axis="Пошкодження від Падіння" width=100>
<tr>
    <td>2-4 метри</td>
    <td>Часткове Пошкодження</td>
</tr>
<tr>
    <td>5-9 метрів</td>
    <td>Повне Пошкодження</td>
</tr>
<tr>
    <td>10+ метрів</td>
    <td>Повне Пошкодження + ще одне за кожні 10 метрів, до максимума в 12 Повних Пошкоджень</td>
</tr>
</table>

### Умовність Ігрових Пошкодженнь
Звісно, система Архетерики Імаго йде на певний компроміс між реалістичною летальністю та ігровою умовністю. Яким б досвідченим у боях не був ваш персонаж, попадання з мушкета буде однаково небезпечним для нього; але у реальному житті, у суворому XIX столітті, дуже не багатьом взагалі було дано пережити вогнепальне поранення як таке.

Герої пригод Архетерики менш стійкі до травм, ніж персонажі інших ігор, але все ще стійкіші ніж це було б в реальності. Гравцям слід розуміти, що летальність бою пом’якшена з любові до їх глибоких персонажів, але втрачати обережність не варто – травми й смерть чатують поруч.

### Мапа Готовності
У процесі битви на плечі Ведучого лягає відповідальність відслідковувати Готовність та Стійкість усіх бійців, число яких інколи може бути достатньо великим. За старою традицією Настільно- Рольових Ігор показники здоров’я та ініціативи персонажів записується на папері, наприклад, у блокноті Ведучого, й правляться у ході бою. Для Архетерики з її динамічним боєм записи на листку є прийнятним способом відслідковування батальної ситуації, але найбільш наглядним та зручним буде застосування Мапи Готовності.

**Мапа Готовності** – спеціальний аркуш формату А4, розграфлений на 14 стовпців та рядків, призначений для відслідковування Готовності (верхня, горизонтальна шкала) та Стійкості (ліва, вертикальна шкала). Якщо на Мапу Готовності покласти жетони, кожен відповідний певному персонажу, тоді їх положення буде наочно показувати поточне значення їх Готовності та Стійкості; зміна цих показників буде відбуватися простим пересуванням потрібного жетону.

Як результат, гравцям і Ведучому доступна візуальна інформація про те, у кого в даний момент найбільше Готовності (це буде персонаж найближчий до лівого краю) і хто зараз ходить, у кого вистачає Готовності на Реакцію, хто більше і хто менше поранений. Варто зазначити, що чужа Готовність і Стійкість для ігрової зручності є відкритою – персонаж просто бачить, наскільки його супротивник розгублений чи наскільки впевнено він стоїть на ногах.

Для найбільшої наочності ліпше відмічати персонажа на Мапі Готовності та на ігровому полі (маті) однаковими жетонами. Це можуть бути два однакових ігрових куби, повернутих одним числом догори (таким чином, набір кубів одного кольору допоможе зручно відслідковувати до 6-ти бійців) або спеціальні ігрові фішки з однаковим номером.

У правому нижньому кутку Мапи Готовності розташована підказка по Тестам Майстерності. За нею можна побачити потрібне значення Тесту для відповідної Майстерності й Складності: 2-га Майстерність по 4-тій Складності буде 9+ та 5+ якщо навпаки.

<table class="html-table" data-x-axis="Мапа Готовності" width=100>
<tr><td></td><td>12</td><td>11</td><td>10</td><td>9</td><td>8</td><td>7</td><td>6</td><td>5</td><td>4</td><td>3</td><td>2</td><td>1</td><td>0</td></tr>
<tr><td>12</td><td></td><td></td><td></td><td></td><td></td><td></td><td></td><td></td><td></td><td></td><td></td><td></td><td></td></tr>
<tr><td>11</td><td></td><td></td><td></td><td></td><td></td><td></td><td></td><td></td><td></td><td></td><td></td><td></td><td></td></tr>
<tr><td>10</td><td></td><td></td><td></td><td></td><td></td><td></td><td></td><td></td><td></td><td></td><td></td><td></td><td></td></tr>
<tr><td>9</td><td></td><td></td><td></td><td></td><td></td><td></td><td></td><td></td><td></td><td></td><td></td><td></td><td></td></tr>
<tr><td>8</td><td></td><td></td><td></td><td></td><td></td><td></td><td></td><td></td><td></td><td></td><td></td><td></td><td></td></tr>
<tr><td>7</td><td></td><td></td><td></td><td></td><td></td><td></td><td></td><td></td><td></td><td></td><td></td><td></td><td></td></tr>
<tr><td>6</td><td></td><td></td><td></td><td></td><td></td><td></td><td>7+</td><td>6+</td><td>5+</td><td>4+</td><td>3+</td><td>3+</td><td></td></tr>
<tr><td>5</td><td></td><td></td><td></td><td></td><td></td><td></td><td>8+</td><td>7+</td><td>6+</td><td>5+</td><td>4+</td><td>3+</td><td></td></tr>
<tr><td>4</td><td></td><td></td><td></td><td></td><td></td><td></td><td>9+</td><td>8+</td><td>7+</td><td>6+</td><td>5+</td><td>4+</td><td></td></tr>
<tr><td>3</td><td></td><td></td><td></td><td></td><td></td><td></td><td>10+</td><td>9+</td><td>8+</td><td>7+</td><td>6+</td><td>5+</td><td></td></tr>
<tr><td>2</td><td></td><td></td><td></td><td></td><td></td><td></td><td>11+</td><td>10+</td><td>9+</td><td>8+</td><td>7+</td><td>6+</td><td></td></tr>
<tr><td>1</td><td></td><td></td><td></td><td></td><td></td><td></td><td>12</td><td>11+</td><td>10+</td><td>9+</td><td>8+</td><td>7+</td><td></td></tr>
<tr><td>0</td><td></td><td></td><td></td><td></td><td></td><td></td><td></td><td></td><td></td><td></td><td></td><td></td><td></td></tr>
</table>

### Картина Бою
Оглянемо правила битви у їх цілісності:
- **Початок Раунду**: всі учасники бою прокидують на 2D6 свою Готовність. Готовність визначає порядок у якому діють персонажі та витрачається на маневри й атаки. Коли Готовність у всіх учасників бою закінчилася, тоді починається наступний Раунд та усі знову прокидують нову Готовність.
- **Вибір Дії**: персонаж з найбільшою Готовності обирає дію. Персонаж рухається, стріляє, або обирає зі своїх Шкіл Фехтування прийом та оголошує ціль, витрачаючи відповідне число Готовності. Ціль атаки за бажанням оголошує Реакцію, яка відбувається одночасно з атакою. Далі діє наступний персонаж, у якого найбільше Готовності.
- **Тест Майстерності**: кожна Атака та Реакція потребує успішного Тесту Майстерності проти Складності Цілі на 2D6.
- **Пошкодження**: успішні Атакуючі Дії зазвичай наносять Пошкодження на 2D6, що зменшує Стійкість цілі. Якщо Стійкості не залишилося, ціль швидше за все нокаутована або помирає.
- **До Кривавого Фіналу**: бій зазвичай триває не більше трьох-п’яти раундів, що приблизно дорівнює хвилині внутрішньо ігрового часу. Персонажам не обов’язково битися до смерті, але зупинитися вчасно не так вже й легко. Проявляйте повагу до полеглих та піклуйтеся про поранених!

Правила бою зіставлені таким чином, щоб Ведучому доводилося лише мінімально втручатися у їх перебіг, розсуджуючи певні моменти, і щоб конфронтація відбувалася за чіткими правилами, що забезпечують динамічність та гостроту подій. Утім, якщо це піде в користь ігровому процесу, Ведучий може змінювати певні фрагменти правил або й в цілому відкидати їх на користь наративного відіграшу бойової сцени.

### Корисні Поради
*«Волієш вижити в бою – тікай з нього верхи на скакуні», – ольтійська степна мудрість.*

Перемога в бою багато в чому залежить від тактичності – вміння оцінити супротивника, правильно розпланувати дії на наявну Готовність, обрати влучний прийом (мало Стійкості? Блокуй!). Знати чітко на що Ви здатні – перший крок до виживання; знати на що здатен ворог – другий; вміння застосувати ці знання на практиці – ключова третя вимога.

Але ще не менш важливо змиритися з тим, що бій – дика й свавільна подія. Не зважаючи на тяжіння 2D6 до значення 7, удача буде водити за ніс обидві сторони, калічачи й породжуючи незабутні моменти подиву. Будьте готові до несподіванок, як позитивних, так і не дуже.

Пам’ятайте що це – гра, будьте гнучкими та якщо вже в’язалися в бій – проведіть його стильно! Врешті, заради цього Ви і зібралися за ігровим столом.

## Рани та Медицина
*"Не бійтеся пана доктора. Боятися вже пізно", - Артемій Флатау, Віштольдский Різник*

### Каталог Шрамів

<table class="html-table" data-x-axis="Каталог Шрамів">
<tr>
    <th>Пошкодження</th>
    <th>Стан</th>
    <th>Нокаут</th>
    <th>Відлік</th>
    <th>Травма</th>
    <th>Стрес</th>
</tr>
<tr>
    <td>2</td>
    <td colspan="5">Лише Подряпина: персонаж втрачає 2 Готовності</td>
</tr>
<tr>
    <td>3-5</td>
    <td>Поранений</td>
    <td>d6-1 Раундів</td>
    <td>2d6 днів</td>
    <td>Незначна</td>
    <td>+1</td>
</tr>
<tr>
    <td>6-7</td>
    <td>Важкопоранений</td>
    <td>d6-1 Раундів</td>
    <td>2d6 годин</td>
    <td>Незначна</td>
    <td>+2</td>
</tr>
<tr>
    <td>8-9</td>
    <td>Критично Поранений</td>
    <td>d6-1 Хвилин</td>
    <td>2d6 годин</td>
    <td>Пам'ятна</td>
    <td>+3</td>
</tr>
<tr>
    <td>10-11</td>
    <td>При Смерті</td>
    <td>d6-1 Годин</td>
    <td>2d6 хвилин</td>
    <td>Фатальна</td>
    <td>+4</td>
</tr>
<tr>
    <td>12</td>
    <td colspan="5">Миттєва Смерть: персонаж помирає у жахливо видовищний спосіб</td>
</tr>
</table>

#### Ефекти Каталогу Шрамів
**Нокаут**: Отримавши Нокаут, персонаж падає з ніг та вибуває з бою на усю тривалість ефекту, котра визначається кидком D6 −1; при результаті 0 персонаж зумів вистояти, поборовши біль і шок, та може продовжувати бій.

Коли ефект Нокауту спливе, персонаж почне приходити до тями, отримавши відповідну до його стану Неміч. Після Нокауту персонаж може пересуватися повзком на 1 Крок за 2 Готовності або повністю опритомніти за 5 Готовності, піднявшись на ноги зі зброєю в руках. Тривалість різних Нокаутів додається разом.

**Відлік**: Внаслідок серйозного поранення персонаж починає стікати кров’ю або підхоплює смертельну інфекцію, що гноїться в його рані. Якою б не була причина, Відлік визначає час до смерті персонажа за умови, якщо йому не нададуть Першу Допомогу. Кожного разу, коли проходить половина Відліку, а потім ще половина від його залишку і так далі, Стан Здоров’я персонажа погіршується – Поранений стає Важкопораненим, Важкопоранений набуває Критичного стану, а з Критичного Стану опиняється При Смерті.

Відлік варто прокидувати таємно від гравців, щоб передати холодну невизначеність передсмертного стану. Якщо на Відліку випав дубль – тоді поранення виявляється не таким вже й небезпечним, тому ефект Відліку скасовується. З декількох Відліків залишається найкоротший.

**Стрес**: Бойове поранення не є легким досвідом – воно може бути фатальним як у тілесному, так і в душевному плані. Після бою поранені персонажі отримують бали Стресу відповідно до свого максимального за зіткнення результату по Каталогу Шрамів (наприклад, персонаж, який двічі отримав результат 6-7, а потім – 8-9 за Каталогом Шрамів, отримає після бою 3 Стресу). Також, результат за Каталогом Шрамів може погіршити стан здоров’я персонажа та надати йому травму.

``` Приклад Поранень з Каталогом Шрамів: Братство Стилетів
Професор остаточно осягнув, що з цим прийомом у заміському маєтку щось не так, коли у бальній залі, замість гостей у вечірньому вбрані, він натрапив на осіб в балахонах та масках зі стилетами в руках. Один з них встиг задіти професора широким змахом леза до того, як той почав з криком тікати, нанісши 7 Пошкодження (залишилось 5 Стійкості). Вибігши в коридори, професор зустрів ще одного незнайомця у балахоні, який також вдарив його стилетом у плече ще на 6 Пошкодження (результат 6-7 за Каталогом Шрамів). Професор став Важкопораненим, отримав Відлік на 2D6 годин, але викинув 1 на Нокаут, а отже, не втратив свідомість, не зважаючи на шок. Відштовхнувши незнайомця, професор кинувся бігти далі, поки йому не перегородив дорогу велетень у лівреї, обличчя якого також було закрите маскою. Професор завмер на мить, і отримав важкий удар в обличчя величезним кулаком, що наніс йому Часткове Пошкодження з 5 і 4 на кубах. Для Каталогу Шрамів 5 ділиться навпіл за Частковість, а 4 залишається як є, що дає результат 6; також, оскільки професор був вже Важкопоранений, він отримує ще +2 до результату за Каталогом Шрамів, що залишає його Критично пораненим, з Пам’ятною Травмою, +3 Стресу та у Нокауті на хвилини. Однозначно, це була найдивніша посвята у студентське братство з усіх, у які професор на своєму віці вступав.
```

### Стани Персонажа
Окрім здорового стану, персонаж також може бути Поранений, Важкопоранений, у Критичному Стані та При Смерті. Чим гірший стан, тим довшим буде одужання і слабшим персонаж, а кожне наступне поранення – більш смертельним.

<table class="html-table" data-x-axis="Стани Здоров'я">
<tr>
    <th>Ефекти</th>
    <th>Одужання</th>
    <th>Немія</th>
    <th>Ліміт Стійкості</th>
    <th>Каталог Шрамів</th>
</tr>
<tr>
    <td>Поранений</td>
    <td>1-3 дні</td>
    <td>Неміч I</td>
    <td>8 Стійкості</td>
    <td>+1</td>
</tr>
<tr>
    <td>Важкопоранений</td>
    <td>3-7 днів</td>
    <td>Неміч II</td>
    <td>5 Стійкості</td>
    <td>+2</td>
</tr>
<tr>
    <td>Критичний Стан</td>
    <td>1-3 тижнів</td>
    <td>Неміч III</td>
    <td>3 Стійкості</td>
    <td>+3</td>
</tr>
<tr>
    <td>При Смерті</td>
    <td>~ 1 місяць</td>
    <td>Неміч III-IV</td>
    <td>0 Стійкості</td>
    <td>+5</td>
</tr>
</table>

**Одужання** Невдале поранення може вивести з тіньової гри на довгі тижні. Одужуючи персонаж має витерпіти усі Стани по черзі, пролікувавшись відповідну кількість днів для кожного з них (персонаж При смерті буде близько місяця в даному стані, потім пару тижнів у Критичному і так далі). Конкретна тривалість кожного етапу одужання визначається на розсуд Ведучого залежно від Талантів персонажа та обставин лікування. Якщо ж персонаж не дотримується постільного режим, і, будучи пораненим, вдається до ризикованих пригод, тоді такі дні не зараховуються йому у його лікування.

**Ліміт Стійкості і Модифікатор Каталогу Шрамів** Будучи пораненим, персонаж стає більш вразливим до нових пошкоджень. Залежно від стану у персонажа зменшується максимальна кількість Стійкості, яку він може мати, а результати за Каталогом Шрамів збільшуються на певне значення. З цього слідує проста порада: не підставляйтеся, якщо ваше здоров’я і без того не у найліпшому стані.

**Неміч** Коли персонаж з Неміччю проходить Наративний Тест, Тест Майстерності та генерує Готовність, Ведучий докидує певну кількість кубів Немічі. Якщо значення будь-якого куба від гравця, до переводів й переворотів, співпадає зі значенням хоча б одного куба Немічі, тоді він прибирається та не враховується у результат кидка.

Ведучий також може назначати Неміч за ігрові обставини (втому, голод), і знімати після відповідного відпочинку, або дозволяти вважати таку Неміч тимчасово меншою за успішний Наративний Тест Стійкості.
- Неміч I – 1 куб. Легке сп’яніння.
- Неміч II – 2 куби. Безсонна ніч.
- Неміч III – 2 куби з правом перевороту.
- Неміч IV+ – персонаж на межі свідомості й автоматично провалює будь-які тести.

Якщо Неміч прибирає обидва куби з кидка, тоді персонаж падає й на мить (до кінця Раунду за умов Бою) втрачає свідомість; якщо це був Наративний Тест пов’язаний із фізичною активністю (біг, підйом ваги), тоді персонаж ще й травмує себе, отримуючи Часткове Пошкодження.

```Приклад Немічі: Бюрократичний Тиск
Карло Мрзок, помічник віце-інспектора Комітету Наземних та Водних Шляхів при Республіканському Сеймі, зі світанку й до ночі без перерви готував замість свого начальника звіт з оптимізації логістичних сполучень між малими містами за допомогою збільшення на місцевому рівні кількості ліцензій для приватних перевізників. Страждаючи від голоду та спраги, Карло на залишки своєї зарплатні заглянув у паб, маючи намір пом’якшити цей день чаркою спогледського елю. Там же його і знайшли клерки з Центрального Поштового Бюро, відділу Спеціальних Каретних Доставок. Наша історія замовчує походження конфлікту між ними, але клерки поштової служби виволокли пана Мрзока у провулок з наміром розквасити йому обличчя.

Виснажений робочим днем та захмелений від дешевого елю на голодний шлунок помічник віце- інспектора Комітету Наземних та Водних Шляхів був не в найкращому стані для бою, і Ведучий назначив йому 1 ранг Немічі. Утім, Карло Мрзок не здався й спробував захистися. Генеруючи Готовність, він кинув «6» та «1» на кубах, а на кубі Немічі, кинутому Ведучим, також випало «6». Відтак, розгублений Карло залишився з 1 Готовністю проти натовпу невдоволених клерків. Декілька ударів кастетом (невже їм видають кастети у Поштовому Бюро?) збивають пана Мрзока з ніг; він перебуває у Важкопораненому стані.

Прийшовши до тями, Карло пошкутильгав додому, але за кілька кварталів його зупинив патруль констеблів. Закривавлений та п’яний чоловік викликав у них підозру, тому стражі порядку почали закидати його питаннями по протоколу. Намагаючись уникнути арешту, Карло Мрзок спробував з поважним виразом обличчя пояснити констеблям, що він – порядний працівник центрального державного апарату, який потрапив у біду. Для відповідного Наративного Тесту він кинув на кубах дубль «4 .Однак, у помічника віце-інспектора все ще зберігалась Неміч І за важкий день та алкоголь, а Важкопоранений стан здоров’я додавав до неї ще 2 ранги (адже Неміч з різних джерел складається разом). Ведучий кидає два куби за Неміч ІІІ, отримавши «6» та «3», перевертає їх в «1» та «4», що прибирає обидві четвірки на результаті Тесту. Отже, пробубнівши під ніс погрозу Республіканським Сеймом до констеблів, Карло Мрзок просто звалився без тями на столичну бруківку.

Принаймні, наступні декілька днів він зумів відпочити від роботи у казематах центрального госпіталю, а його начальник вдало виступив перед комітетом зі звітом про оптимізацію логістичних сполучень між малими містами за допомогою збільшення на місцевому рівні кількості ліцензій для приватних перевізників.
```
### У Розпалі Бою
У надзвичайних ситуаціях людське тіло проявляє надзвичайну реакцію. Коли кров кипить, всі карти розкриті і ставкою є життя, боєць може не відчути біль від потенційно смертельного поранення і далі продовжувати запекло воювати з ворогами.

Якщо поранений персонаж зумів вистояти Нокаут (отримавши «1» на кубі на його тривалість), тоді боєць може до кінця зіткнення ігнорувати здобуту за стан здоров’я Неміч. Проте, отримана Пам’ятна або Фатальна Травма (наприклад, перелом або втрата кінцівки) все ще може обмежити його рух або використання зброї, а штраф до результату Каталогу Шрамів зробить кожне наступне пошкодження навіть ще небезпечнішим. Тому, інколи не соромно видати себе за переможеного або мертвого, якщо це допоможе зберегти життя.

Якщо ж персонаж таки був нокаутований і прийшов до тями до того, як бій скінчився, Неміч накладається на нього в повному обсязі, змушуючи невигідно продовжувати боротьбу в непроглядному тумані болю та слабості.

### Травми Та Каліцтва
*«Цей пацієнт більше ніж просто пацієнт – це живий анатомічний атлас каліцтв та енциклопедія болю! Панове, вчіться з нього, поки він ще з нами!», – професор медичного факультету Острівної Орлівської Академії представляє своїм студентам ветерана колоніальних воєн.*

У бою, не враховуючи незначні шрами та синці, кожен джентльмен та кожна джентльвумен може здобути особливі «відзнаки хоробрості» – Пам’ятні та Фатальні Травми. Пам’ятні Травми мають більш косметичну роль, вирізняючи персонажа серед простого люду мальовничими шрамами та зберігаючи історію його найзапекліших конфронтації, найризикованіших пригод або просто невдалих випадковостей. Фатальні ж Травми мають більш вагомі наслідки для свого носія, серйозно ускладнюючи певні аспекти його життя.

<table class="html-table">
<tr>
    <th>2d6</th>
    <th>Пам'ятна</th>
    <th>Фатальна</th>
</tr>
<tr>
    <td>2</td>
    <td>Кривава рана</td>
    <td>Душевна травма</td>
</tr>
<tr>
    <td>3</td>
    <td>Нервовий тик</td>
    <td>Статеве пошкодження</td>
</tr>
<tr>
    <td>4</td>
    <td>Ниюча травма</td>
    <td>Зараження крові</td>
</tr>
<tr>
    <td>5</td>
    <td>Втрата пальця</td>
    <td>Кома</td>
</tr>
<tr>
    <td>6</td>
    <td>Пам’ятний рубець</td>
    <td>Втрата ноги</td>
</tr>
<tr>
    <td>7</td>
    <td>Легкий перелом</td>
    <td>Важкий перелом</td>
</tr>
<tr>
    <td>8</td>
    <td>Вибиті зуби</td>
    <td>Втрата руки</td>
</tr>
<tr>
    <td>9</td>
    <td>Шрам на обличчі</td>
    <td>Ушкодження легень</td>
</tr>
<tr>
    <td>10</td>
    <td>Пошкодження носа</td>
    <td>Втрата ока</td>
</tr>
<tr>
    <td>11</td>
    <td>Пошкодження вуха</td>
    <td>Пошкодження голосу</td>
</tr>
<tr>
    <td>12</td>
    <td>Сивина</td>
    <td>Травма Мозку</td>
</tr>
</table>


<table class="html-table" data-x-axis="Розташування">
<tr>
    <td>1</td>
    <td>Тулуб</td>
</tr>
<tr>
    <td>2</td>
    <td>Права Рука</td>
</tr>
<tr>
    <td>3</td>
    <td>Ліва Рука</td>
</tr>
<tr>
    <td>4</td>
    <td>Права Нога</td>
</tr>
<tr>
    <td>5</td>
    <td>Ліва Нога</td>
</tr>
<tr>
    <td>6</td>
    <td>Голова</td>
</tr>
</table>

Невдала травма може серйозно змінити персонажа. Перш за все, варто розуміти, що здобуття травми є лише етапом розвитку образу героя, драматичною частиною пригоди, ігровою подією, що може послугувати початком для більш цікавих сюжетів та відіграшів. Навіть зі значними каліцтвами кожен персонаж все ще залишається дієвим та небезпечним актором Театру Тіней, адже Архетерика далеко не обмежується одними бойовими зіткненнями й екшн-сценами. Утім, якщо гравець все одно відчуває дискомфорт від стану персонажа, йому слід розшукати зловісних метахірургів, що здатні за немалі гроші і з використанням неземної діабліки перешити нещасного героя вздовж й поперек. Також, не забувайте про вчасний Торг на Крові!

**Торг На Крові** Кожен персонаж гравця має одноразову можливість (один раз за всю гру) перевернути один куб на одному кидку визначення Фатальних Травм, для того, щоб уникнути зовсім небажаного результату та сторгувати його на щось більш прийнятне. Використовуйте дану можливість мудро!

Як і завжди, правдоподібність травми залежить від її вдалого тлумачення. Для особливих обставин (як Пошкодження від асфіксії або горіння) Ведучий може самостійно назначати найбільш відповідні сліди й каліцтва. Чарт Розташування допоможе випадково визначити приблизне положення травми, яке можна деталізувати на свій смак та розсуд.

#### Пам'ятні Травми
- **Кривава Рана** Певні рани просто відмовляються заживати, постійно нагадуючи про себе частою кровотечою. Носій даної травми змушений постійно робити перев’язки та очікувати, що рана знову відкриється в найбільш невдалий момент.
- **Нервовий Тик** Сіпання ока або тремтіння рук нагадують персонажу про те саме лихе поранення. Чим більше носій тику виснажений й напружений, тим помітніший ефект.
- **Ниюча Травма** Пошкодження зв’язок, суглобів та сухожилля на довгі роки залишає персонажа один на один із ниючим болем. Справжнє ж пекло починається тоді, коли за вікном планує збиратися злива.
- **Втрата Пальця** Вітаємо у клубі піаністів! Здебільшого, ця травма позначає втрату пальця руки, але в певних ситуаціях на розсуд Ведучого може стосуватися пальців ніг.
- **Пам'ятний Рубець** Не надто вродливий, але видовищний шрам прикрашає тіло персонажа, явно виділяючись з усіх інших рубців. Гарний привід розповісти вашим коханкам й коханцям пару історій про власну хоробрість.
- **Легкий Перелом** Удар особливої сили або невдале падіння ламає кістку. Якщо постраждала кінцівка, вона стає недієвою до повного зрощення (рука не може тримати зброю, на ногу неможна спиратися –це робить неможливими Пробіги). Перелом зростається повністю за часом повного одужання без особливих побічних наслідків.
- **Вибиті Зуби** Рот наповнюється кров’ю та уламками зуба чи навіть двох. Утім, варто спробувати їх зберегти – адже вмілий цирульник може приладнати вибиті зуби назад – боляче і без гарантії надійності!
- **Шрам на Обличчі** Добре видимий слід просікає обличчя персонажа, надаючи його вигляду неповторної брутальності, а також створюючи простий орієнтир для його розшуку.
- **Пошкодження Носа** Зазвичай дана травма проявляється у непоправно зламаному носі, сплюснутому або звернутому на бік, але також може включати втрату кінчика або й носа в цілому. Швидше за все, у персонажа також з’являться проблеми із розпізнаванням запахів.
- **Пошкодження Вуха** Пошматоване вухо можливо прикрити довгим волоссям, але чи варто його соромитись? Також, здатність чути пошкодженим вухо значно падає, але милостива природа наділила персонажа другим не просто так!
- **Сивина** Шок від травми може проявитися в появі шанобливої сивини у волоссі персонажа, але не кожен буде їй радий. Сивина може бути як почесним знаком досвіду, так і ганебною таємницею, прикритою дорогою фарбою чи навіть перукою.

#### Фатальні Травми
- **Душевна Травма** Значний травматичний досвід від складного поранення та надзвичайно тривалого лікування може призвести до появи душевних розладів. Персонаж отримує Глибинний Стрес та генерує Душевну Травму.
- **Статеве Пошкодження** Надзвичайно неприємна травма, що перешкоджає виконанню репродуктивних функцій персонажем.
- **Заразження Крові** Будь це нездолана інфекція або пошкодження органу, відповідального за очистку крові, але тепер кожна рана є потенційно смертельною. Ставши Пораненим, персонаж отримує Тест на Межі зі Складністю 1, Складністю 2 для Важкопораненого, Складністю 3 при Критичному Стані та Складністю 7 коли При Смерті.
- **Кома** Дух полишає поранене тіло, не в стані винести здобуті травми, тому персонаж перебуває у безпробудному стані D6 тижнів; при результаті «6» куб перекидається, але вже як місяці, і при повторі «6» як роки, і ще при повторі як десятиліття. Персонаж у комі не виживе без спеціалізованого догляду, і його стан здоров’я почне покращуватись тільки після виходу з безпам’ятного стану.
- **Втрата Ноги** Внаслідок травми нога персонажа відмовляє або має бути ампутована для порятунку його життя. Кінцівка втрачена (див. чарт Ампутація Кінцівки), і для пересування персонажу знадобиться костиль або тростина, й бажано якісний протез.
- **Важкий Перелом** Аналог Легкого Перелому, однак, навіть після зрощення, кістка продовжує бентежити персонажа, змушуючи його шкутильгати на ногу або уникати навантаження на руку.
- **Втрата Руки** Відмова кінцівки, аналогічна до Втрати ноги.
- **Ушкодження Легень** Дана травма ускладнює дихання й уповільнює насичення крові киснем, в наслідок чого активний рух дається персонажу з труднощами. Після Пробігів у Бою та наративних навантажень персонаж отримує +І Неміч поки не віддихається один повний Раунд або більше на розсуд Ведучого.
- **Втрата Ока** Окрім гордості, від втрати ока страждає ще й поле зору та здатність персонажа оцінювати відстані так, як він це звик робити. Фехтувальні техніки вважаються на один ранг меншими, а Стрільба зменшується вполовину; даний штраф можна нівелювати Бойовим Талантом «Батальне Око».
- **Пошкодження Голосу** Малоприємна втрата язика або голосових зв’язок не робить персонажа німим, але ускладнює будь-яке мовлення до тихого малорозбірливого хрипіння, яке можна почути й розібрати тільки зблизька.
- **Травма Мозку** Трагічне пошкодження голови цілковито блокує один випадковий Наративний Атрибут персонажа та позбавляє його Бойових Талантів і Технік на 1/5 від їх загальної вартості у Бойових Балах.

<table class="html-table" data-x-axis="Ампутація Кінцівки">
<tr>
    <td>2-4</td>
    <td>Травма була нанесена надто високо, внаслідок чого довелося ампутувати майже всю кінцівку; практично не залишилося що протезувати;</td>
</tr>
<tr>
    <td>5-9</td>
    <td>Ампутація вкоротила кінцівку практично вдвоє, але суглоб, що вцілів (лікоть або коліно) можна зручно протезувати;</td>
</tr>
<tr>
    <td>10-12</td>
    <td>Кінцівка вціліла майже повністю, окрім невеликої частини – стопи або кисті.</td>
</tr>
</table>

### Після Бою
Коли гамір битви стихає, бійці можуть перевести дух та спробувати перев’язати свої рани. Поранені персонажі здобувають відповідну до їх стану Неміч. Короткий відпочинок, тривалістю від десяти хвилин, відновлює половину втраченої Стійкості, але не вище ліміту за стан здоров’я. Повноцінний нічний відпочинок або його аналог відновить Стійкість до її максимума. Персонажам, котрі у бою втратили усю Стійкість й отримали Відлік, слід якомога швидше шукати Першої Допомоги!

### Перша Допомога
Одне з ключових правил виживання у Тіньовому Світі – не йти на справу без підтримки госпітальєра. Інакше все закінчиться смертю від кровотечі на руках збентежених компаньйонів, що нічого не зможуть вдіяти, окрім як безпорадно переглядатися та потискати плечима.

Щоб персонаж не загинув від Відліку, йому необхідно надати Першу Допомогу Надскладним (10+) Тестом для Поранених й Важкопоранених, та Відчайдушним (12+) Тестом для усіх інших. Ключовим буде Наративний Талант Перша Допомога, і кожен його рівень зменшує Складність на ранг; наявність медичних інструментів також полегшує тест ще на один ранг. Інші медичні Таланти та Таланти на стійкість пацієнта також можуть вплинути на Першу Допомогу, але значно меншою мірою, як два-три ранги за один ранг Таланту Першої Допомоги. Переворот даного тесту можливий лише за ключовий Талант, який означає наявність практичних та спеціалізованих навичок. Надавати Першу Допомогу одному пораненому можуть одночасно не більше двох персонажів. При успіху Відлік зупиняється, а при невдачі у персонажів буде ще одна спроба, коли стан здоров’я пораненого погіршиться.

``` Приклад Першої Допомоги: Сімейна Справа
Спроба пограбувати будинок місцевого лихваря виявилася настільки провальною, що троє братів
Качур, а саме Яков Качур, Петр Качур та Ольжеч Качур, тікали геть закривавлені й нажахані,
полишивши власну зброю й крихти здобичі. Їм пощастило перехопити екіпаж, Яков зайняв місце
кучера, інші двоє братів забралися всередину.

У дорозі виявилося, що важкопоранений Ольжеч стікав кров’ю. Поки Яков керував екіпажом, Петр вирішив самостійно допомогти молодшому брату. Не маючи ніяких спеціалізованих знань і орієнтуючись на почуті в корчмі розповіді, Петр облив рану зі своєї фляжки, після чого спробував закрити кровотечу хусткою. Без знань та інструментів це був Відчайдушний (12+) тест, котрий Петр, не зважаючи на усю любов до брата, пройти не зумів.

Через три години карета в’їхала на подвір’я закинутого хутора, де і переховувалися брати-бандити. За цей час Ольжечу стало гірше (пройшла половина Відліку і він опустився до Критичного Стану). Побачивши це, Яков вилаявся на Петра й наказав тягти молодшого в будинок. Яков воював у колоніях і мав Наративний Талант Першої Допомоги І, а також володів набором скальпелів, щипців, голок з нитками й чистими марлями. Так брати Качур схилилися над своїм молодшим, повторно намагаючись стабілізувати його стан. Тепер Петр проходив Першу Допомогу по 10+ (ситуація покращилась з появою інструментів), а Яков по 8+ (ранг І відповідного Таланту та медичні інструменти). Якщо хоч один з них пройде тест – Відлік припиниться; якщо вони зазнають невдачі – у них буде остання спроба, коли Ольжеч опиниться При Смерті. Нехай допоможе їм Месія та Хор Святих!
```
### На Межі
*«Усе шляхетне лицарство зібралося біля ложа свого короля. П’ять днів і п’ять ночей вони молилися, а на шостий задзвеніли по всій Раденії скорботні дзвони», – балада про Ліонеля ІІ.*

Сконати від важких травм цілком можливо навіть тоді, коли битва давно скінчилася, гнів відступив, а залишилися тільки холод та агонія. Якщо персонаж здобув стан При Смерті, навіть після успішної Першої Допомоги йому все ще доведеться боротися за власне життя у спеціальному Тесті на Межі. Тест на Межі – це Амбіція зі Складністю 5, у якій тіло пораненого намагається втримати у собі життя. Бали даної Амбіції залежать від сили здоров’я пацієнта, талантів доктора, умов у яких перебуває поранений та від застосування непередбачуваної й незаконної метамедицини.

Ключовим Талантом для пацієнта буде Стійкість; другорядними є Воля, Медицина. На відміну від інших ситуацій, відсутність ключового таланту надасть 0 балів замість −1.

Ключовим Талантом для лікаря є Медицина, а другорядними – Хірургія та Інтелект. У крайньому випадку поранений персонаж може самостійно забезпечити себе доглядом, але отримає на один бал менше.

Кидок Тесту на Межі відбувається через 2D6 днів після поранення, і цей строк Ведучий тримає в таємниці. При отриманні успіху стан пораненого персонажа стабілізується, а при невдачі – він спускає свій останній подих. Стрес за Амбіцію йде лікарю, не залежно від результату лікування.

Тест На Межі є драматичною подією, що нагадує гравцям про смертність їхніх героїв. Чи буде персонаж зустрічати останні години в колі вірних компаньйонів або ж буде полишений на самоті? Чи буде йому що і кому заповісти, якими таємницями поділитися? Не нехтуйте драмою.


<table class="html-table" data-x-axis="Бали Тесту на Межі">
<tr>
    <th>Бали</th>
    <th>Стійкість Пацієнта</th>
    <th>Вправність Лікаря</th>
    <th>Умови Догляду</th>
    <th>Метамедицина</th>
</tr>
<tr>
    <td>-2-3</td>
    <td>Безнадійно слабка персона із прагненням смерті</td>
    <td>Лікар-вбивця із наміром нашкодити</td>
    <td>Пацієнт запертий у казематах зі щурами та мертвими тілами</td>
    <td>Хибне та шкідливе застосування діабліки</td>
</tr>
<tr>
    <td>-1</td>
    <td>Пацієнт із хронічними вадами здоров’я</td>
    <td>Доглядач без відповідних навичок</td>
    <td>Пацієнта активно транспортують дикою місцевістю</td>
    <td>Послуги шарлатана</td>
</tr>
<tr>
    <td>0</td>
    <td>Рядовий пацієнт</td>
    <td>Хуторський цирульник або знахар</td>
    <td>Пацієнт відлежується з мінімальним комфортом, але без медичних засобів</td>
    <td>Відсутність гріховного втручання</td>
</tr>
<tr>
    <td>+1</td>
    <td>Стійка та вольова особа</td>
    <td>Мандрівний госпітальєр</td>
    <td>Польовий госпіталь</td>
    <td>Метамедичний експеримент</td>
</tr>
<tr>
    <td>+2</td>
    <td>Пацієнт з видатною силою здоров’я</td>
    <td>Дипломований лікар</td>
    <td>Міський госпіталь</td>
    <td>Базова метамедична процедура</td>
</tr>
<tr>
    <td>+3</td>
    <td>Унікальна стійкість тіла та нескорена воля до життя</td>
    <td>Геній медицини</td>
    <td>Санаторій із цілющими водами</td>
    <td>Сакральні практики пришедших</td>
</tr>
</table>

### Тривале Лікування
У світі Архетерики навіть найбільш видатні тіньові діячі й агенти можуть виявити себе прикутими до ліжка на довгі тижні. Що робити, якщо Ваш персонаж опинився у їх числі?

Перш за все, прийміть це як частину ігрової історії. Лікування після запеклих зіткнень додає реалістичності та драми вашим пригодам, а також підживлює відчуття ризику в бою – гірше ніж зловити кулю й потрапити в госпіталь буде тільки зловити кулю й потрапити на кладовище. Процес лікування є чудовим часом для персонажа, щоб владнати певні особисті справи, відпочити від авантюризму, розпланувати подальші кроки та переосмислити пережите. Зазвичай, поранення одного з компаньйонів є гарним привидом для всієї команди взяти невелику перерву – зрештою, у кожного є чим зайнятися, окрім як щоденно ризикувати життям на Тіньовій Сцені.

Однак, бувають ситуації, у яких спочинок є недоступною розкішшю. Нерідко герої, запасшись значною кількістю обезболюючого, продовжують пригоду, навіть маючи критичний стан здоров’я. Слід іти на подібний ризик свідомо – чим гірший стан персонажа, тим з меншою ймовірністю він виживе в новому зіткненні. Це може поставити під загрозу як всю місію, так і життя компаньйонів. Альтернативно, Ведучий може дозволити гравцеві, чий персонаж надовго вибув з подій, тимчасово зіграти другорядним героєм: це може бути меркантильний найманець чи старий знайомий ігрової партії. Будьте терплячими та смакуйте кожним нюансом пригод!

```Госпітальєри та Лікарі
У Старому Світі медицина довгі століття розвивалася як церковне ремесло, якого навчали при кожному великому храмі. Навіть у наш час (і мова йде про ХІХ-те століття) у більшості старосвітських міст центральний шпиталь розташований на території собору. У кожному з них (майже) безкоштовно будь-хто з бажаючих може пройти спеціальну підготовку й прийняти Клятву Госпітальєра, що походить від одного з мандрівних супутників Джоваша Вчителя, самого Месії. Госпітальєри значну частину своєї кар’єри мандрують від храму до храму, набираючись досвіду, поки не осядуть в одному з міст, де їм найбільше сподобається, або де їх застане старість.

Утім, з розвитком академічної освіти почали здобувати дедалі більшу популярність дипломовані лікарі, так звані «доктори». Вони піддають критиці традиціоналізм та примітивність методів госпітальєрів, що, хоча й перевірені століттями практики, але вже давно не розвиваються жодним чином. Доктори ж, з іншого боку, змагаються між собою за найновіші, найбільш революційні способи лікування, що нерідко переступаючи межу дозволеного й етично прийнятного. Так, мова йде про зловісну метамедицину!

Проте, якщо ви потравили в біду, то слід радіти будь-кому з них. І ліпше ніколи не лікуватися у бабки-травниці!...
```
## Стрес та Паніка
*«Сенатор сидів у заштореному кабінеті й розкурював люльку. Він димів нею так тривожно, так неспокійно, що ми одразу зрозуміли – трапилося щось жахливе, і Республіка тепер у небезпеці», – свідок про поведінку глави Комітету Спеціальної Служби О. Сірко перед його зникненням.*

Для діячів Театру Тіней душевна рівновага не менш важлива, аніж їх тілесне здоров’я. У своїх розслідуваннях вони будуть зіштовхуватися з неможливими речами, що поставлять під сумнів їх власний глузд, будуть втрачати компаньйонів, чиї кров та крики надовго застигнуть у пам’яті. Високий рівень напруги буде провокувати паніку й істерики, а в крайніх випадках – навіть призведе до божевілля.

Невже все настільки погано, запитаєте Ви? Зовсім не обов’язково. Мало яке жахіття здатне по- справжньому затьмарити сонце навіки – і після відпочинку наші герої будуть повертатися до своїх сумнівних справ з новими силами. Зрештою, душевні розлади – це також ознака активної та досвідченої особистості!

Механіка Стресу надає пригодам Архетерики додаткову глибину, додатковий простір для відіграшу та менеджменту. Герої наших історій – живі особистості, яких можна засмутити й налякати, яким потрібен відпочинок та розрада. І у світі конспірологічних змов й неземних явищ у них вистачить приводів для хвилювання!

### Бали Стресу
**Стрес** – характеристика душевного стану персонажа, що варіюється від 0 до 12 балів. Чим вище його значення – тим гірші справи персонажа, тим з більшою ймовірністю він запанікує та отримає душевний розлад.

Якщо рівень Стресу персонажа досягає 12+ Балів – він одразу ж сходить з розуму, отримуючи Душевну Травму та 1 Глибинного Стресу, а його Стрес зіб’ється до 6 балів.

Персонаж отримує бали Стресу з різних джерел, будь це лихі невдачі та персональні трагедії, результат поранення й виснаження або наслідок зустрічі із Неземним. У більшості випадків правила будуть чітко вказувати, коли й скільки Стресу здобуває персонаж, але варто пам’ятати, що перш за все Стрес – наративний інструмент Ведучого. Він має право (й обов’язок!) видавати бали Стресу на свій розсуд за драматичні обставини й події, підкреслюючи несвідому реакцію персонажа та його наближення до прірви божевілля.

<table class="html-table" data-x-axis="Рівень Стресу">
<tr>
    <td>0-2</td>
    <td>Ясна свідомість. Персонаж має легке серце та впевненість у завтрашньому дні.</td>
</tr>
<tr>
    <td>3-6</td>
    <td>Легкі переживання. Певні турботи бентежать персонажа, спричиняючи похмурий стан.</td>
</tr>
<tr>
    <td>7-9</td>
    <td>Важкі переживання. Персонаж охоплений темними думками й перебуває у надзвичайно нервовому стані.</td>
</tr>
<tr>
    <td>10-11</td>
    <td>Межа здорового глузду. Персонаж істерично реагує на зовнішній світ та перебуває у стані глибокого відчаю.</td>
</tr>
<tr>
    <td>12</td>
    <td>Дебют божевілля</td>
</tr>
</table>

<table class="html-table" data-x-axis="Наративний Стрес">
<tr>
    <td>1-2</td>
    <td>Мале нещастя. Смерть знайомої персони, втрата улюблених речей, сумні національні новини, свідок стихійних руйнацій.</td>
</tr>
<tr>
    <td>3-4</td>
    <td>Глибоке нещастя. Смерть друга, втрата дому, розчарування в дитячій мрії, скоєння жахливого й морально неприйнятного вчинку, ідеологічне розчарування.</td>
</tr>
<tr>
    <td>5-6</td>
    <td>Приголомшлива трагедія. Втрата найближчої людини, невдача у справі всього життя, катастрофа світового масштабу.</td>
</tr>
</table>

### Спротив Стресу
Певні особистості здатні краще протистояти тиску негативних подій, аніж інші. Отримуючи Наративний Стрес за рішенням Ведучого, персонаж має право виявити Спротив, який виконується Відчайдушним Тестом (12+). При успіху отримуваний Стрес ділиться навпіл, а при невдачі надається у повному обсязі. На даний тест впливає Наративний Талант Сили Волі та інші, наближені до нього. Спротив Стресу не діє проти Стресу з ігромеханічних джерел – за поранення, перевороти, Архешок та інші.

### Зняття Стресу
Контроль рівня Стресу допоможе Вашому персонажу гідно пройти крізь усі випробування Тіньового Світу. Існує два основних способи знімати напругу: Відпустка та Хобі.

#### Відпустка
За кожні дві доби повноцінного відпочинку персонаж може зняти 1 бал Стресу. Під час відпустки герої виходять з-під контролю Гравця, поринаючи у прокрастинацію, займаючись неквапливими прогулянками містом, зустрічаючись не з тіньовими контактами, а з світськими товаришами, або читаючи звичайну, ординарну бульварну літературу. Звісно, відпустку слід проводити в комфортних умовах; якщо умови не є такими (наприклад, персонаж виживає в дикій місцевості або закритий у темниці), Ведучий може заповільнювати ефект відпочинку, знімаючи 1 Стрес за довший термін, або взагалі оголосити Відпустку неможливою у даних умовах. Домашнє лікування або перебування у пристойному госпіталі цілком можна вважати відпочинком. На тривалість Відпустки управління Фракційними Атрибутами та виконання Амбіцій цілковито зупиняються. Прийнятним є відіграш коротких соціальних сцен, які не порушують загальної течії відпочинку.

#### Хобі
Вдавшись до Хобі, яке підкріплене наявністю відповідного Наративного Таланту, персонаж може зняти собі 1-3 Стресу. Для цього йому треба пройти відповідний Тест, складність якого залежить від обставин та наявності гідного приводу. Персонаж може вдатися до Хобі з власної ініціативи у будь-який зручний момент, але більше Стресу він зніме, якщо використання Хобі впишеться у відповідну ігрову ситуацію, буде використанням ігрової можливості – спів у святкову ніч, участь у ярмаркових розвагах. Хобі займаються заради процесу, а не результату, тому Стрес зменшить тільки невимушене використання Таланту. Також, Хобі не варто перетворювати в рутину, тому зазвичай персонаж не може знімати Стрес за Хобі частіше, ніж раз у два ігрових тижні.

``` Приклад Хобі: Dance Macabre
Ясна зоряна ніч, занедбане, але все ще величне кладовище де-небудь у східному Фольдерайні. Двоє силуетів, озброєні приглушеною масляною лампою, бродять поміж надгробків та мавзолеїв, простукуючи тростинами старовинну бруківку цього моторошного місця. Вони – професійні окультисти, що прибули розслідувати повідомлення про неспокій мерців та аномальні явища на території цього остфольдського кладовища.

Раптом, коли шукачі вже майже зневірилися у своїй місії, до них долинули тихі звуки скрипки, які згодом поповнилися звучанням оркестрової труби, арфи, флейти, стуком барабану. Туманна й невловима мелодія линула немов одночасно звідусіль, змушуючи звучати навіть саму холодну землю. Заінтриговані містики, яких вже було важко здивувати через їх багатий досвід химерного й неземного, продовжили обшук кладовища. Однак, у яку крипту вони б не заглядали, які б порослі стежки вони не знаходили, примарний оркестр залишався невловимим, неосяжним.

Виснажені нічними пошуками, роздражнені невідомою мелодією, окультисти нарешті зупинилися спочити біля старої альтанки, почепивши на неї свій ліхтар. Музика зазвучала з новою силою, і обмінявшись уважними поглядами, пан Л. та пані З., досвідчені окультисти з Гранд Бальмаре, взяли один одного під руку й пустилися в танок на остфольдському кладовищі, освіченому ясними зорями та одинокою тьмяною лампою. Їх пошуки не увінчалися успіхом, але не було жодної причини не скористатися моментом й не вдатися до їх улюбленого спільного хобі – танців. Кружляючи поміж гротескних нагробків під примарну музику, пара містиків порушувала численні табу, і це також було їх улюбленою справою. Коли ж мелодія раптово дограла до фіналу й зупинилася, а мертва тиша знову окутала кладовище, двоє окультистів з Гранд Бальмаре зняли з альтанки ліхтар і направилися досипати залишки ночі в орендованих апартаментах. А на ранок їх вже чекав потяг до наступного остфольдського міста зі своїми власними химерами.

Примарний танець залишиться нечітким спогадом, схожим більше на спільне сновидіння, аніж на реальний досвід. Проте, чудово використана, хоч і вкрай гротескна можливість та успіх на тесті Наративного Таланту Танців звільнив пана Л. та пані З. від 3 балів Стресу, замістивши побутові переживання й прості турботи відчуттям неземного піднесення.
```
Також, Стрес можна знімати за Негативи, високий ранг Проживання та у інші, менш традиційні способи, такі як вживання специфічних речовин та певні окультні дійства. На власний розсуд, Ведучий може зменшити Стрес Персонажа на 1-3 бали за надзвичайно добрі новини чи участь у яскравих святкуваннях.

### Зміни Стресу
**Джерела Стресу**:
- Трагічні Події: +1-6
- Перевороти Талантів: +1-2
- Поранення: +1-4
- Завершення Амбіції: +1
- Архешок від містичного: +1-12
- Низьке Проживання: +1-2

**Зняття Стресу**:
- Святкування та добрі новини: -1-3
- Відпустка: −1 за 2 доби
- Хобі: -1-3
- Негативні Атрибути: -6
- Заспокійливе: -1
- Високе Проживання: -1-3

### Паніка
Страх є старим супутником людини, що тримає її подалі від речей, з якими вона не у стані справитися. Але не варто вважати, що страх є однозначним другом – занепавша духом персона швидко стає його заручником, безпорадним та беззахисним.

Персонаж може Запанікувати, якщо результат його певного кидка буде меншим за значення його Стресу плюс значення Напруги, яка залежить від скрутності поточної Ситуації. У бою та поза боєм Паніка відбувається за дещо відмінними правилами, але логіка одна: чим вищий у персонажа Стрес та чим гірша його Ситуація, тим з більшою ймовірністю він Запанікує.

Паніка відігрується кидком по Чарту Паніки, відповідному до поточної Ситуації. Як результат, персонаж може завмерти на мить, заплакати від розпачу або навіть отримати серцевий напад; або навпаки, набратися божевільної хоробрості й проявити надлюдську концентрацію зусиль.

### Ситуації
Протягом ігрової сцени персонажі можуть перебувати як у сприятливих, так і вкрай небезпечних обставинах, що і визначається Ситуацією. Від Ситуації залежить початкова Напруга, яка є модифікатором до Стресу, а також те, наскільки фатальними будуть ефекти Паніки.

Визначення поточної Ситуації завжди покладається на розсуд Ведучого, але у більшості випадків це є очевидний вибір, який варто оголошувати лише на початку важливої ігрової сцени або за різкої зміни обставин. Зазвичай персонажі з однієї команди чи сторони конфлікту протягом однієї сцени вважаються в одній Ситуації. Залежно від скрутності обставин та гостроти подій, Ведучий може оголосити Цивільну, Робочу, Ситуацію-Виклик та Межову Ситуацію.
- **Цивільна Ситуація** – мирні, побутові обставини; той самий час, коли нічого особливого не відбувається. За Цивільної Ситуації персонаж не може запанікувати.
- **Робоча Ситуація** – звична тіньова діяльність за звичних обставин. Не зважаючи на наявність певного ризику, у Робочій Ситуації персонажі займаються тим, чим вони вже займалися багато разів. Перевага в цілому на стороні даної команди, а бойові втрати не є значними. Стартова Напруга складає −3.
- **Ситуація-Виклик** – критично небезпечне становище, коли команда зіштовхнулася з рівним за силами суперником; потрапила в підлу пастку. Перспектива лихих і незворотних наслідків близька як ніколи. Стартова Напруга дорівнює 0.
- **Межова Ситуація** – безнадійно жахливі обставини, за яких команда опинилася на межі кривавого фіаско або зіштовхнулася з втіленими кошмарами. Немилосердне побоїще або конфронтація з паранормальним є прикладом Межової Ситуації. Напруга складає +3

Ситуація може змінюватися навіть впродовж однієї ігрової сцени – при появі підкріплень, внаслідок стратегічного успіху або провалу. Утім, не варто оголошувати зміну Ситуації надто часто, і слід пам’ятати що це – наративний інструмент Ведучого, що має допомагати грі, а не навпаки.

<table class="html-table" data-x-axis="Ситуації в Бою">
<tr>
    <td>Робоча Ситуація</td>
    <td>Малоактивна фаза бою або бій зі слабким супротивником.</td>
</tr>
<tr>
    <td>Ситуація-Виклик</td>
    <td>Активний бій із небезпечним і сильним супротивником</td>
</tr>
<tr>
    <td>Межова Ситуація</td>
    <td>Відчайдушний бій з майже гарантованою кривавою поразкою або бій із надприроднім супротивником.</td>
</tr>
</table>

### Паніка в Бою
*«Ніхто не очікував, що ми так легко згубимось у цім чужім краю. Експедиція блукала поміж прадавніх руїн невідомих народів, страждаючи від незнайомих хвороб та вслухаючись у голоси незримих хижаків. А коли глибокої ночі наші нелюдські переслідувачі нарешті явили себе, ті з нас, що піддались відчаю, загинули першими», – з щоденників Мандрівного Короля.*

Саме битва, що є кривавим апофеозом будь-якого конфлікту, буде найчастіше випробовувати Ваших героїв на стійкість духу. Опинившись за крок від насильницької смерті, Персонажі можуть піддатися своїм інстинктам й спробувати врятуватися втечею – або просто завмерти на місці, паралізовані жахом.

Запанікував Персонаж в бою чи ні вирішується під час генерації Готовності. Якщо результат кидка Готовності, до всіх модифікаторів та переворотів, менший за значення Стресу з врахуванням Напруги, тоді персонаж Панікує, і для нього негайно робиться кидок Паніки по відповідному Чарту. Якщо кидок Готовності дорівнює або більший за Стрес з Напругою, тоді в цьому Раунді Персонаж ще тримає себе в руках. Панікувати можна навіть кожен Раунд, кожен раз отримуючи новий ефект або посилюючи старий.

```Приклад Паніки:
новобранець-піхотинець бере участь в бою, який являє Ситуацію-Виклик. Персонаж має 4 Стресу, і в один з Раундів прокинув на Готовність результат «3», що менше, ніж його Стрес. Внаслідок цього він негайно Панікує по Чарту Ситуації Виклик.
```

Ситуація в бою залежить від оцінки персонажами розкладу сил і може змінюватися протягом битви. Дві сторони можуть мати протилежні або однакові Ситуації, залежно від інтенсивності баталії та розуміння загальної картини бою.

#### Напруга й Втрати
Бойові втрати також негативно відображаються на ратному дусі команди. За кожного виведеного зі строю бійця, будь він вбитий, нокаутований або, якщо він дезертував у паніці, його сторона отримує +1 Напруги. Надто великі втрати також можуть призвести до зміни Ситуації. Варто зазначити, що під час битви Персонажі не отримують Наративний Стрес за втрати компаньйонів, відкладаючи оплакування до більш вдалого й безпечного моменту. У великих зіткненнях, де на одній стороні більше одного десятка бійців, Напруга за бойові втрати зменшується відповідно до кількості десятків: +1 за кожні два, три і т.і. втрачених бійців.

#### Батальний Шок
Додатково до зростаючої Напруги, Персонажі в бою можуть стати жертвами Батального Шоку – короткострокового потрясіння, що триває до наступної генерації Готовності. Кожен пункт Батального Шоку зараховується як +1 до Стресу при перевірці Паніки, але повністю скидається після генерації Готовності, якщо персонаж не Запанікував.

Пам’ятайте, що бійці не змушені чекати на Паніку або смерть в бою – адже відступити можна і з власної волі. Більше того, тактичний й організований відступ буде значно безпечнішим.

Для наочності рівень Напруги з врахуванням Ситуації та втрат слід відмічати Жетоном Напруги на нижній полосі Мапи Готовності – достатньо буде по одному жетону на кожну сторону конфлікту. Батальний Шок же варто відмічати відповідним жетоном, що поміщається на ігровому полі поруч із жетоном чи фігуркою Персонажа. Утім, Ви можете експериментувати із власними підходами, відслідковуючи Напругу й Шок у інші зручні способи, або в цілому ігнорувати їх до тих пір, поки певний персонаж не прокине Готовність достатньо низько, чим викличе підозру на Паніку.

```Приклад Панікіи: Паніка та Тремтіння в Нижніх Піхтах
У лісі неподалік від хутора Нижні Піхти один за одним лунали постріли. Сіль, радикальна анархістка з угрупування Чорних Карабінів, разом зі своїми побратимами намагалася зупинити просування загону жандармів, поки в самому хуторі відбувалася евакуація штабу руху опору. Сіль не перший тиждень чатувала в лісах, харчуючись чим перепаде та переховуючись від урядових патрулів. Її рівень Стресу сягав 6 балів, і їй не завадив би відпочинок, але вона була вимушена тримати позицію та вести вогонь по одягненим в охайні мундири солдатам республіки. Проте, жандарми не спішили прориватися з боєм, а відповідали вогнем на вогонь здалеку. Їх число було надто малим, і анархісти мали всі шанси не дати псам республіки дістатися до штабу раніше часу. Для Сіль та інших радикалів, як і для жандармів, даний бій становив Робочу Ситуацію, адже кожна сторона стійко тримала свою позицію й вела неквапливий обстріл ворога.

В один з Раундів бою Сіль отримала на генерації Готовності результат «3», але цього було недостатньо, щоб змусити анархістку запанікувати за цих обставин – у неї було 6 Стресу і −3 Напруги за Робочу Ситуацію, і жодних втрат її загін з десятка бійців ще не зазнав. Отже, Панікувала вона б виключно на дублі одиниць.

Однак, сьогодні бійцям спротиву не судилася славна перемога. Раптом, за їх спинами пролунав гучний залп, що забрав життя одразу третини загону анархістів. Обернувшись Сіль побачила штурмову команду Пактових Маршалів, котрі, скориставшись можливістю, зайшли до порушників інтернаціонального закону з тилу. Розрядивши пістолі та мушкетони, зодягнені в чорні плащі із зловісними зображеннями пактових черепів, маршали оголили мечі й швидким кроком рушили у ближній бій.

Чорні Карабіни прославилися багатьма сумнівними акціями на територіях різних держав, і поява на їх порозі Пактових Маршалів була лише питанням часу. Але Сіль і її люди не були готові до цього прямо в цей момент. І для них Ситуація стала Ситуацією-Викликом, а для жандармерії та їх колег з інтернаціонального силового відомства – Пактових Маршалів – залишилася Робочою. Генеруючи Готовність, Сіль прокидує 7, і цього достатньо, щоб викликати в неї Паніку – 6 Стресу +0 Напруги за Ситуацію-Виклик та +3 Напруги за бойові втрати. Прокидуючи по Чарту Паніки для Ситуації-Виклик анархістка отримує результат 6: Тремтіння, +1 Неміч. Тремтячими руками вона відкидає напів заряджений карабін й поспіхом вихоплює сокиру, аби дати останню відсіч диктатурі офіційних структур. Деякі з бійців послідували її прикладу, деякі кинулися тікати, дехто не втримався від криків розпачу, коли Маршали мовчазним строєм оточили їх.

Наступні чотири роки Сіль провела в секретних в’язницях Пактових Маршалів, потім ще рік – на військовій каторзі, допомагаючи зупинити торгівлю людьми десь у південному Адріано. Згодом вона й сама одягнула чорний мундир із зображенням пактового черепа, обмінявши довічний арешт на службу в рядах міжнародної поліції. Який не який кар’єрний ріст!
```
### Паніка Поза Боєм
Публічний виступ перед вороже налаштованою публікою, обчищання будинку місцевого кримінального авторитета, пошук протиотрути в лабораторії божевільного алхіміка – гідні джентльмени й леді постійно потрапляють у подібні ситуації, коли відчай бере контроль над тілом й розумом. Особливо неспокійні та бентежні персони мають усі шанси запанікувати не тільки на полі битви, під свист куль та крики агонії, але й у небойових ситуаціях, коли потрібно зберігати концентрацію та вести себе професійно.

Маючи 7+ балів Стресу та отримавши на Наративному Тесті дубль, котрий до всіх модифікаторів і переворотів менший за поточний Стрес з Напругою, персонаж піддається Паніці по відповідному Чарту.

Ефекти Паніки сформульовані таким чином, щоб бути швидко і точно застосованими в бойових сценах; паніка ж у небойовій ситуації вимагає більш широкого тлумачення від Ведучого. Наприклад, усі ефекти, що мають діяти до кінця Раунду, будуть діяти 1-3 хвилин; натомість ефекти до кінця бою будуть діяти до кінця поточної ігрової сцени.

```Приклад Небойової Паніки: Гарячий Прийом
Майордом Ніколя був у розпачі. Йому було призначено провести один із найбільших частомирських новорічних прийомів, і його обов’язком було втілити ідеальний вечір з ідеальним банкетом. Утім, довгі тижні підготовки завершилися цілковитим фіаско. З хуторів були поставлені не найсвіжіші хліб і м’ясо, запрошені з міста музики прибули одягнутими у звичайне міське вбрання, і не варто навіть згадувати, що запаси вина виявилися значно меншими, ніж вони були ще дві доби тому. Іншими словами, у майордома Ніколя було 8 Стресу і лише товстий шар білої пудри дозволяв йому виглядати вбивчо спокійним.

Але не встигли гості зрозуміти, наскільки жахливим і непідготовленим був прийом, на який вони потрапили, як трапилося дещо більш помітне. Молодий паж, помічник майордома, наблизився до пана Ніколя й тихо повідомив його, що в північному крилі розпочинається пожежа. Майордом навіть не встиг уточнити деталі, як пролунали перші крики нажаханих гостей, а дим став несподівано швидко заповнювати коридори частомирського маєтку.

Як майордом, пан Ніколя був відповідальний за усю прислугу та порядок у домі, і саме він мав очолити боротьбу з вогнем. І тому, рішучий як ніколи, він почав командувати. На жаль, на Наративному Тесті він отримав результат «2-2», що було значно менше, ніж його 8 балів Стресу з врахуванням Ситуації-Виклик. Прокинувши по Чарту Паніки результат Крики Розпачу, майордом Ніколя так і не зміг дати чітких вказівок підлеглим. Він тільки вигукував: «Пожежа! Караул! Пожежа! Курва!» та розмахував руками, збільшуючи при цьому Напругу на +1 для усіх, хто намагався боротися або рятувався від вогню.

Чи дізнається колись майордом Ніколя, що найбільше фіаско в його житті було спричинене початком республіканської революції, зговором тіньової верхівки Протекторату та неоднозначними симпатіями його господаря до неорелігійних рухів? Ні, адже Ніколя не цікавиться політикою.
```

### Чарти Паніки
<table class="html-table" data-x-axis="Паніка: Робоча Ситуація">
<tr>
    <th>2d6</th>
    <th>Назва</th>
    <th>Ефект</th>
</tr>
<tr>
    <td>2</td>
    <td>Жах</td>
    <td>+1 Стрес; для Персонажа поточна Ситуація стає на ранг гіршою.</td>
</tr>
<tr>
    <td>3-4</td>
    <td>Ступор</td>
    <td>До кінця Раунду Персонаж може виконувати лише Захисні Реакції.</td>
</tr>
<tr>
    <td>5-6</td>
    <td>Слабість</td>
    <td>До кінця Раунду в Персонажа +1 Неміч.</td>
</tr>
<tr>
    <td>7</td>
    <td>Подив</td>
    <td>У згенерованій у цьому Раунді Готовності відкидається більший D6.</td>
</tr>
<tr>
    <td>8-9</td>
    <td>Вагання</td>
    <td>На поточний Раунд штраф -1 до Майстерності всіх Технік Бою.</td>
</tr>
<tr>
    <td>10-11</td>
    <td>Викрик</td>
    <td>Даний та усі інші Персонажі в 2-х кроках отримують 1 Батальний Шок.</td>
</tr>
<tr>
    <td>12</td>
    <td>Інстинкти</td>
    <td>Персонаж отримує +3 Стійкості та Готовності; +1 Стрес після Бою.</td>
</tr>
</table>

<table class="html-table" data-x-axis="Паніка: Ситуація-Виклик">
<tr>
    <th>2d6</th>
    <th>Назва</th>
    <th>Ефект</th>
</tr>
<tr>
    <td>2</td>
    <td>Істерика</td>
    <td>+3 Стрес; для Персонажа поточна Ситуація стає на ранг гіршою.</td>
</tr>
<tr>
    <td>3-4</td>
    <td>Крики Розпачу</td>
    <td>+1 Напруга команді Персонажа.</td>
</tr>
<tr>
    <td>5-6</td>
    <td>Тремтіння</td>
    <td>У Персонажа +1 Неміч до кінця бою.</td>
</tr>
<tr>
    <td>7</td>
    <td>Відступ! Відступ!</td>
    <td>Поточний Раунд Персонаж вимушений відступати.</td>
</tr>
<tr>
    <td>8-9</td>
    <td>Розпач</td>
    <td>У Персонажа до кінця бою -1 усі Майстерності.</td>
</tr>
<tr>
    <td>10-11</td>
    <td>Крик Люті</td>
    <td>Даний та інші Персонажі в 5-ти кроках отримують 1 Батальний Шок.</td>
</tr>
<tr>
    <td>12</td>
    <td>Межові Інстинкти</td>
    <td>+5 Стійкості та Готовності; +1 Стрес після Бою.</td>
</tr>
</table>

<table class="html-table" data-x-axis="Паніка: Межова Ситуація">
<tr>
    <th>2d6</th>
    <th>Назва</th>
    <th>Ефект</th>
</tr>
<tr>
    <td>2</td>
    <td>Серцевий Напад</td>
    <td>Персонаж отримує Пошкодження з Фатум (-).</td>
</tr>
<tr>
    <td>3</td>
    <td>Дебют Божевілля</td>
    <td>Персонаж отримує +2D6 Стресу.</td>
</tr>
<tr>
    <td>4</td>
    <td>Сльози і Шок</td>
    <td>У Персонажа +3 Неміч, +1 Напруга його команді.</td>
</tr>
<tr>
    <td>5</td>
    <td>Помилка</td>
    <td>Персонаж змушений якомога швидше зробити Атакуючу Дію (на вибір опонентів) або постріл проти свого найближчого союзника.</td>
</tr>
<tr>
    <td>6</td>
    <td>Заперечення</td>
    <td>Персонаж випускає з рук зброю і не виконує жодних дій протягом поточного Раунду.</td>
</tr>
<tr>
    <td>7</td>
    <td>Втеча</td>
    <td>Персонаж вдається до втечі, без наміру повертатися; +1 Стрес.</td>
</tr>
<tr>
    <td>8</td>
    <td>Запаморочення</td>
    <td>Персонаж падає в Нокаут на D6 раундів.</td>
</tr>
<tr>
    <td>9</td>
    <td>Втрата Віри</td>
    <td>Усі Наративні Таланти та Бойові Техніки даного Персонажа вважаються на ранг меншими, поки він не візьме Відпустку.</td>
</tr>
<tr>
    <td>10</td>
    <td>Дика Ругань</td>
    <td>Даний та інші персонажі в 5-ти кроках на початку кожного Раунду до генерації Готовності отримують 1 Батальний Шок.</td>
</tr>
<tr>
    <td>11</td>
    <td>Тиск Смерті</td>
    <td>Персонаж на тривалість бою отримує будь-який Бойовий Талант на свій вибір, навіть якщо не виконуються Вимоги; +1 Стрес після бою.</td>
</tr>
<tr>
    <td>12</td>
    <td>Героїчність</td>
    <td>Персонаж миттєво відновлюється до максимума Стійкості, також до кінця бою отримує +4 Готовності на кожен Раунд. Додатково, Персонаж може проігнорувати три наступних Паніки, але після завершення бою отримає 3 Стресу та рівень Немічі.</td>
</tr>
</table>

### Божевілля
*«Зорі не те, чим здаються», – таємне привітання Товариства Альтернативних Знань.*

Досягнувши 12 балів Стресу, персонаж сходить з розуму, отримуючи одну Душевну Травму та один бал Глибинного Стресу. Після цього його показник Стресу збивається до 6 балів, залишаючи персонажа на межі ясного мислення та з частково втраченим глуздом.

Для діячів Тіньового Театру доступний широкий перелік різноманітних Душевних Травм, кожна зі своїми ефектами та характером. Усі вони поділяються на 7 тематичних категорій: Діаблові, Тілесні, Світоглядні, Світські, Конспірологічні, Батальні та Окультні. Така класифікація можливо слабо співвідноситься із науковим поглядом на розумові розлади, але вона найліпше представляє саме ті прояви божевілля, які найчастіше здобувають професійні шукачі пригод й тіньові герої.

Генеруючи Душевну Травму слід генерувати два її варіанти, двічі прокинувши категорію (горизонтальна шкала 2D6 по Чарту Душевних Травм) та конкретну травму (вертикальна шкала). Із двох варіантів Душевної Травми персонаж отримає саме ту, яка буде найбільш тематична до обставин, котрі спричинили божевілля, і яка буде найліпше пасувати персонажу в цілому. Даний вибір покладається на Ведучого, але побажання гравця також можуть зіграти роль.

```Приклад Отримання Божевылля: Персонаж, котрий є студентом з Острівної Академії Гранд-Орло, зійшов з розуму внаслідок тривалого читання певної книги, що описувала химерні закони Надприроди. Генеруючи Душевну Травму, було отримано варіанти Жага Бою з категорії Батального та Видіння з категорії Окультного. Оскільки читання містичної літератури більше асоціюється із окультними Видіннями, аніж з невгамовною Жагою Бою, персонаж-студент збагатиться саме такою Душевною Травмою.
```

Деякі Душевні Травми у чарті Душевних Травми відмічені зірочкою (*). Це означає що їх можна здобути тільки повноцінно зійшовши з розуму, отримавши відповідний Глибинний Стрес. Якщо ж персонаж отримує тимчасовий ефект Божевілля, наприклад, внаслідок Метаморфози або імерсійної наркотичної залежності, тоді вважайте при генерації усіх опції Душевних Травм із зірочкою (*) за результат Душевну Травму під числом «7» тієї ж категорії.


<table class="html-table" data-x-axis="Душевні Травми" style="font-size:14px">
<tr>
    <td rowspan="2">2d6</td>
    <td>2</td>
    <td>3-4</td>
    <td>5-6</td>
    <td>7</td>
    <td>8-9</td>
    <td>10-11</td>
    <td>12</td>
</tr>
<tr>
    <td>Діаблове</td>
    <td>Тілесне</td>
    <td>Світоглядне</td>
    <td>Світське</td>
    <td>Конспірологічне</td>
    <td>Батальне</td>
    <td>Окультне</td>
</tr>
<tr>
    <td>2</td>
    <td>Біла Мітка*</td>
    <td>Падуча</td>
    <td>Самогубець</td>
    <td>Королева Драми</td>
    <td>Вісник Апокаліпсису</td>
    <td>Вічна Війна</td>
    <td>Вище Призначення*</td>
</tr>
<tr>
    <td>3</td>
    <td rowspan="2">Примарне Полювання</td>
    <td rowspan="2">Німота</td>
    <td rowspan="2">Криза</td>
    <td>Голос Брехуна</td>
    <td rowspan="2">Я – Інший</td>
    <td rowspan="2">Нелюд</td>
    <td rowspan="2">Оккультна Сліпота</td>
</tr>
<tr>
    <td>4</td>
    <td>Іпохондрія</td>
</tr>
<tr>
    <td>5</td>
    <td rowspan="2">Безодня</td>
    <td rowspan="2">Панічні Атаки</td>
    <td rowspan="2">Дуалізм</td>
    <td>Нічні Жахіття</td>
    <td rowspan="2">Тіньовий Пліткар</td>
    <td rowspan="2">Привид Війни</td>
    <td rowspan="2">Вивільнення</td>
</tr>
<tr>
    <td>6</td>
    <td>Залежність</td>
</tr>
<tr>
    <td>7</td>
    <td>Культист</td>
    <td>Галюцинації</td>
    <td>Фанатизм</td>
    <td>Депресія</td>
    <td>Параноя</td>
    <td>Жага Бою</td>
    <td>Видіння</td>
</tr>
<tr>
    <td>8</td>
    <td rowspan="2">Біла Муза</td>
    <td rowspan="2">Фуга</td>
    <td rowspan="2">Нігілізм</td>
    <td>Фобія</td>
    <td rowspan="2">Теорії Змов</td>
    <td rowspan="2">Людина Зброї</td>
    <td rowspan="2">Магічний Фетиш</td>
</tr>
<tr>
    <td>9</td>
    <td>Манія</td>
</tr>
<tr>
    <td>10</td>
    <td rowspan="2">Ореол Шуму</td>
    <td rowspan="2">Больовий Поріг</td>
    <td rowspan="2">Палкий Промовець</td>
    <td>Ексцентричність</td>
    <td rowspan="2">Читаючи Знаки</td>
    <td rowspan="2">Невразливий</td>
    <td rowspan="2">Глибинні Формули*</td>
</tr>
<tr>
    <td>11</td>
    <td>Муза</td>
</tr>
<tr>
    <td>12</td>
    <td>Магічний Голос*</td>
    <td>Дика Кров*</td>
    <td>Ідейне Втілення*</td>
    <td>Духовний Ренесанс*</td>
    <td>Запрошення*</td>
    <td>Чемпіон*</td>
    <td>Відкриття*</td>
</tr>
</table>

**Глибинний Стрес** Деякі травми настільки глибокі, що їх симптоми можливо приховати, але вилікувати цілковито вже ніяк не вийде – Глибинний Стрес і являє собою такий невиліковний слід у психічному здоров’ї акторів Тіньового Театру. Стрес персонажа ніколи не може опуститися нижче за значення його Глибинного Стресу. Якщо ж персонаж у певний момент гри досягне 12 балів Глибинного Стресу, тоді він зазнає фатального колапсу свідомості і остаточно втратить будь-який зв’язок із реальністю або опиниться у стані безпробудного коматозу – що буде означати фінал його пригод.

**Тест Бентежності** В умові деяких Душевних Травм згадується Тест Бентежності. Це означає, що слід прокинути 2D6 та порівняти із поточним Стресом персонажа. Якщо випало менше – Тест Бентежності провалений, що, швидше за все, призведе до різноманітних негативних наслідків. Контролюйте Стрес, і Ваша божевільність буде менш помітна!

```Білий Діабло
Мешканці стародавнього Адріано вірили в існування безликого й німого демона, Білого Діабло, котрий викрадав душі й нівечив розум як живих, так і неживих. Божевільні вважалися жертвами цієї загадкової істоти, і від них, як від шкідливих членів общини, позбувалися спаленням або вигнанням, адже Білий Діабло був ненажерливим і завжди повертався по свою здобич. Рання месіанська традиція вчила як протистояти цьому лихому демону, і саме при розвитку даної релігії душевнохворих стали лікувати у спеціальних монастирях, подалі від цивілізації. З часом, міф про Крадія Душ став напівзабутим, акценти Собору змістилися, але особливо жахливі й буйні розумові розлади досі асоціюються саме з підступним Білим Діабло.
```
#### Діаблове
- **Біла Мітка** Безмовний демон, спокусившись на відчай та біль, вже викрав душу цієї бентежної персони. Звісно, персонаж ще поки володіє собою, але плин часу є суб’єктивним для Білого Діабло, і Біла Мітка вже тут і зараз слугує підтвердженням його прав на цей Образ. Після смерті носій Білої Мітки стане одним із зловісних фантомів Білого Шуму, носієм ентропії та парадоксу. Найгірше те, що за допомогою Збору Химер та в інші окультні способи долю персонажа можуть виявити різноманітні Вартові Братства або фанатичні священнослужителі, які поспішать припинити його прокляття шляхом насильного впокоєння.
- **Примарне Полювання** Пізнавши заборонені глибини божевілля, бентежні персони привертають небажану увагу. Тепер залишається затамувавши подих прислухатися до кроків у порожній вітальні та тремтячою рукою стискати взведений пістоль. При отриманні даної Душевної Травми персонаж стає ціллю Примарного Полювання – і він буде знати це на підсвідомому рівні. По три Візитери за кожен бал Глибинного Стресу будуть очікувати на найбільш вдалий момент для нападу на персонажа – наприклад, коли він залишиться сам чи буде беззбройний; якщо їм вдасться викрасти свою ціль, тоді душевнохворий переживе стандартний досвід подібного викрадення. Якщо персонаж отримає дебют нового божевілля – він наново стане ціллю Примарного Полювання.
- **Безодня** Поринаючи у божевілля неможливо передбачити, наскільки масштабним воно виявиться. Персонаж
отримує не 1, а 3 бали Глибинного Стресу, і має згенерувати собі ще три Душевних Травми; втім, гравець може коригувати результат кидків на генерацію даних травм на 1 за кожні 2 бали Глибинного Стресу персонажа, враховуючи Глибинний Стрес отриманий за Безодню.
- **Культист** Травмований розум або закривається від зовнішнього світу пеленою фобій і табу, або стає допитливим як ніколи. Не дивно, що подібний нездоровий інтерес часто приводить до сумнівних теорій Все-Парадоксу або сюреальної міфології Білих Степів, а згодом – і до спроб осягнути невимовність Білого Шуму. Душевнохворий персонаж відтепер є адептом заборонених культів і таємно вклоняється Білому Діабло, адже це полегшує його біль та відновлює надію. Становлення персонажа Культистом може відбуватися не миттєво, але є неминучим – це нав’язлива ідея, яка підживлюється невипадковими збігами обставин та невидимим притяжінням Вітру Змін.
- **Біла Муза** Хтонічний образ, сплетений із заборонених смислів та нелюдських почуттів, виповзає із безімених глибин та оселяється у голові душевнохворого. Єдиний порятунок від нього – це виплиснути цей чужорідний образ у витворі мистецтва. Біла Муза вимагає від душевнохворого персонажа проходження творчої Амбіції зі складністю 6, результатом якої стане загадковий предмет мистецтва – картина, скульптура або рукопис; при невдачі горе-творець отримує D6 Міток Безодні та має починати заново. Поки Біла Муза не буде вдоволена персонаж не може вдаватися до Відпустки. Створений в результаті даного божевілля предмет буде білошумним Імаго-Артефактом з кількістю струн в число Глибинного Стресу свого творця; при тривалому і ретельному вивченні даного артефакту персонажам треба буде пройти Опозитний Тест Струн або отримати 2D6 Стресу. Якщо носій даної Душевної Травми знову збожеволіє, його Біла Муза повернеться й знову примусить творити заборонене мистецтво.
- **Ореол Шуму** Тонка матерія, що є основою для усього окультного, не витримує і розпадається під впливом ентропії, що несе в собі цей душевнохворий. Чародії та чорнокнижники втрачають свою магію, привиди стенають від болю у його присутності. Ореол Шуму діє на всю локацію, у якій перебуває її носій, і надає ранг Немічі усім Метаістотам що не пройдуть Опозитний Тест Струн а також Церемоніальн е Порушення для Гармонійних ритуальних дійств; за кожні 3 бали Глибинного Стресу носія Ореолу накладається ще один ранг Немічі та ще одне Церемоніальне Порушення. Додатково, Ореол Шуму дозволяє душевнохворому персонажу використовувати значення свого Глибинного Стресу замість значення своїх Струн Імаго для Тестів Струн та церемоніальних дійств.
- **Магічний Голос** Дійсність настільки ж крихка і мінлива, як і весняний сніг. У вихорі наративів та співпадінь, що складають наше вимучене буття, ця бентежна персона раптом отримує право голосу. Магічний Голос дозволяє персонажу раз у ігрову зустріч перебрати на себе Наративні Права у Ведучого та заявити будь-яке доповнення для поточної сцени, наприклад, оголосити що у бальну залу забігає зграя чорних щурів і зриває вечір або що у дюжини солдат розстрільної команди мушкети заряджені вхолосту. Магічний Голос не слід використовувати щоб створити негайну смертельну загрозу (наприклад, оголосити падіння на своїх недоброзичливців фортепіано), щоб перманентно змінити характеристики персонажів (чарез фатальні травми або надання балів Досвіду) або щоб увести в сцену надто визначні, цінні або сюжетно визначні предмети чи персон (наприклад, поява чеку на тисячу марок або лідера місцевої тіньової імперії).

#### Тілесне
- **Падуча** Лихе прокляття, агонізуюча одержимість, якій підвладні як люди, так і тварини. Наскільки багато існує пояснень цієї хвороби, настільки ж безсила перед нею медицина. Лише повний спокій та правильний розпорядок дня можуть захистити від нападів Падучої, кожен з яких може виявитися останнім. Коли персонаж, хворий на Падучу, отримує 2+ Бали стресу або 3+ бали Батального Шоку, або повністю втрачає свій кидок через Неміч, тоді він має пройти Тст Бентежності; при провалі жахливий судомний напад паралізує персонажа на D6 хвилин, наносячи одне часткове Пошкодження за кожен бал Глибинного Стресу.
- **Німота** Певним трагедіям та жахам персона з тонкою душевною організацією може протиставити лише безсиле мовчання. Мовчання, що триватиме довше, аніж це прийнято у світських колах. Мовчання, що говорить голосніше за будь-яку мову. Після кожної Паніки персонаж з Душевною Травмою Німоти втрачає дар мови на D6 годин на кожен бал Глибинного Стресу. - **Панічні Атаки** Розум – це фортеця з мурами у вигляді волі й духу персони; але немає такої стіни, яку було б неможливо оздобити руйнаційними проваллями. Той, чия душа вже була захоплена й сплюндрована жахами, ніколи не буде в безпеці від раптових натисків паніки. Персонаж, схильний до Панічних Атак, може запанікувати на дублях Наративних Тестів навіть тоді, коли у нього менше ніж 7 Стресу.
- **Галюцинації** Чи можливо звикнути жити у невірі до самого себе? Бентежні витівки ненадійної свідомості бувають лячними та застають зненацька. Найгірше доводиться тоді, коли розум й воля паралізовані втомою – тоді нереальні видіння стають найбільш небезпечними. Кожен раз коли душевнохворий персонаж із Галюцинаціями отримує чистий дубль на Наративний Тест або при Генерації Готовності, він отримує +1 ранг Немічі на даний кидок.
- **Фуга** Мешканці міст та хуторів рідко коли зникають зовсім безслідно; тільки щось категорично лихе та нечуване може безцеремонно відірвати особистість від її звичного побуту та кіл спілкування. Химерний факт: під тиском неприйнятних обставин бентежна персона здатна сама обірвати всі наявні зв’язки та стрімко змінити місце проживання, професію та навіть ім’я, і при цім перебуваючи у цілковито несвідомому стані. Кожен раз, коли душевно хворий персонаж з Фугою здобуває Глибинний Стрес, включаючи дебют самої Фуги, він на певний час втрачає контроль над собою. Приступ Фуги супроводжується спробою персонажа відмежуватися від свого життя шляхом переїзду, зміни сфери зайнятості тощо; тривалість та інтенсивність ефекту визначається кількістю Глибинного Стресу, але конкретний прояв завжди покладається на розсуд Ведучого. По завершенні Фуги персонаж цілковито втрачає пам’ять про її перебіг і знаходить себе у незнайомому місці в оточені незнайомих речей.
- **Больовий Поріг** Біль є лише ілюзією розуму. За певних недобрих обставин персонаж здобув завищений больовий поріг, і тепер кидок на визначення його Нокауту має додатковий модифікатор -1, а Неміч від поранених станів вважається на ранг меншою. Втім, тепер персонаж не завжди усвідомлює що його поранили чи де саме розташована рана, через що складність Першої Допомоги на нього збільшується на ранг.
- **Дика Кров** Бентежний розум здатен на неймовірні діяння, в тому ж числі витискати максимум із фізичних можливостей свого тіла. Дика Кров дозволяє душевнохворому персонажу використати свій поточний показник Стресу як результат Наративного Тесту, пов’язаного із фізичними навантаженнями; цією здібністю можна скористатися один раз за кожен бал Глибинного Стресу протягом 12 ігрових годин.

#### Світогядне
- **Самогубець** Одне з найбільш протиприродних діянь, на яке здатна жива істота – це позбавлення себе самого власного життя. Якими ж словами тоді можливо описати той ступінь відчаю, що штовхає нещасних на подібний вчинок? Здобувши дану Душевну Травму, персонаж при першій можливості пробує накласти на себе руки у спосіб на власний вибір; в результаті персонаж фіксовано отримує два Повних Пошкодження, з Фатум (–) за кожен бал Глибинного Стресу. Якщо самогубець пережив цю спробу суїциду, він буде намагатися покінчити з власними стражданнями при кожному наступному дебюті нового божевілля.
- **Дуалізм** Протилежності завжди пов’язані одна з одною, особливо у своїх крайніх проявах. Божевілля Дуалізму викликає у бентежного індивіда непередбачливу мінливість поглядів, непідробний інтерес до естетики та цінностей, здавалося б, протилежних до його поточних переконань та смаків. Коли носій Дуалізму набирає 7+ балів Стресу, тоді проявляється його дуальний характер, і він починає вести себе відповідно до двох протилежних й суперечливих моделей поведінки одночасно. При 10+ Стресу персонаж повністю переходить до своїх протилежних поглядів та цінностей, радикально змінюючись у поведінці або навіть вигляді.
- **Криза** Кожна розумна істота перебуває у полоні власних сумнівів, але інколи вони переростають у справжній екзистенційний жах, нівелюючи цінність попередніх досягнень та прагнень. Душевна Травма Кризи надає персонажу 1 бал Стресу щотижнево, окрім якщо він вже має 10+ Стресу. Втім, ідейну Кризу можна подолати за допомогою духовного наставника – у Амбіції на її лікування терапевта можна замінити ментором із відповідними ідеологічними талантами, що буде символізувати відновлення віри розмовами та настановами.
- **Фанатизм** Коли здоровий глузд перестає бути надійним орієнтиром у цьому непростому світі, віддатися
крайнощам звучить як правильне рішення. При здобутті Душевної Травми Фанатизму, для персонажа обирається певна релігійна або політична ідеологія, що стає його нав’язливою ідеєю. У ситуаціях, коли персонаж може поступити згідно його фанатичних переконань або якось по іншому, він має пройти Тест Бентежності. При провалі, Фанатик має обрати найбільш радикальний та крайній підхід.
- **Нігілізм** Жорстокий досвід похитнув віру цієї персони, і кожен високий ідеал тепер видається лише болючою насмішкою над людською наївністю та сліпотою. Коли душевнохворий з Нігілізмом стає свідком прояву певних ідеологічних або релігійних цінностей, наприклад, спостерігаючи за почесною посвятою в лицарі або слухаючи месіанську проповідь, він має пройти Тест Бентежності. При провалі, роздратування та відчай охоплюють його душу, внаслідок чого Нігіліст максимально демонстративно виказує свою зневіру та неприйняття щодо даної події. Така відверта неповага й глузування може і навіть має провокувати конфлікт, а в особливих випадках навіть надавати Наративний Стрес свідкам.
- **Палкий Промовець** Багато жахливих речей трапляється, коли безумцю дають слово перед широкою публікою. На відміну від осіб, наділених чистим талантом оратора, бентежні промовці здатні не просто переконати своїх слухачів, вони здатні буквально втягнути натовп у власне божевілля. Раз у 12 годин Палкий Промовець може перевернути один менший куб на Наративному Тесті, пов’язаному із публічним виступом та виголошенням промови; втім, якщо результат подібного Тесту до переворотів й переводів виявився меншим за значення Стресу персонажа, тоді переворот меншого куба відбувається автоматично, не залежно від часового ліміту, а сама промова набуває радикальних закликів та крайніх тверджень, провокуючи конфлікт та розпалюючи ворожнечу.
- **Ідейне Втілення** Кожне віровчення або політична ідеологія мають власне бачення «досконалої» людини та багатьох доброчесностей, котрими вона має бути наділена. Одиницям вдається наблизитися до свого духовного ідеалу, і ще менше число осіб у особливому божевіллі стають зразковими втіленнями відповідного вчення. Ідейне Втілення надає персонажу Наративний Атрибут з двома Наративними Талантами, що є тематичними до найбільш близької йому ідеології. Ліміт Наративних Атрибутів персонажа збільшується на 1.

#### Світське
- **Королева Драми** Деякі персони просто не можуть обійтися без драми. Душевнохворий завжди вважає поточну Ситуацію на ранг гіршою.
- **Голос Брехуна** Душевнохворі часто мають проблему із тим, щоб відрізнити реальність від вигадки. Деякі ж йдуть далі та вводять в оману інших людей, несвідомо заміняючи факти на фантазії у власних розповідях. Якщо душевнохворий із Голосом Брехуна має 7+ Стресу, тоді кожен раз як він ділиться важливою інформацією, він має пройти Тест Бентежності – при провалі, передані відомості викривлюються на розсуд Ведучого та перестають бути достовірними.
- **Іпохондрія** Із приходом кращих, цивілізованіших часів люди стали ліпше піклуватися про власне здоров’я; але іноді така турбота набуває нездорових проявів. Іпохондрик має віру, що він уражений безліччю важких хвороб, котрі загострюються відповідно до його морального стану. Отримавши бал Стресу, душевнохворий здобуде ранг Немічі на одну годину; якщо рівень Стресу стає 7+, тоді загострення уявних хвороб викличе 2 ранги Немічі на D6 годин.
- **Нічні Жахіття** Неспокійні та лихі сновидіння виснажують персонажа, перетворюючи кожен сон на мандрівку в пекло. Жахливі видіння повстають одне за одним, через що бажаний нічний відпочинок перетворюється на муку. З такими снами ліпше і не засинати зовсім. Час, необхідний для зняття Стресу за Відпустку, подвоюється.
- **Залежність** Прагнення забути та забутися є адекватною реакцією на глибокі потрясіння, але набувши хронічного характеру, тільки ще більше перетворює життя на муку. Душевнохворий отримує ранг Наркотичної Залежності, яку можна обігрувати як опіумну або алкогольну. Дана Залежність лікується виключно як Душевна Травма.
- **Депресія** Темні та всеохоплюючі думки паралізують, обмежують, тягнуть до дна. Депресія, яка є в моді серед богемних кіл, знайома багатьом не по чуткам. Втім, її хронічна форма є справді небезпечною, особливо у поєднанні з іншими захворюваннями. Власник Депресії отримує -1 до балів усіх Амбіції, які він кураторствує, а також здобуває 1 бал Стресу щотижнево, поки його значення менше ніж 7.
- **Фобія** Жах проростає у свідомості душевнохворого, набуваючи іраціональних та непереборних форм. Для персонажа обирається сутність його Фобії, і при зустрічі з її джерелом він має пройти Тест Бентежності або запанікувати; скрутність Ситуації для Паніки визначається Ведучим, залежно від 0значимості джерела Фобії. Приклади фобій: страх темряви, страх собак або комах, страх публічності або страх крові.
- **Манія** У цьому непростому й суворому світі кожен має розшукати для себе те, що приносить йому справжню радість, й триматись за це зі всіх сил! З іншої сторони, саме так зароджується манія. Для персонажа обирається сутність його Манії, і при зустрічі з її джерелом він має пройти Тест Бентежності або піддатись своїм бажанням. Приклади маній: клептоманія, манія пригод чи розваг, сексуальна манія, манія визнання чи збагачення.
- **Ексцентричність** Соціальні норми стають чимось далеким й доволі розмитим для персонажа з Ексцентричністю, а підсвідома потреба бути в центрі уваги набуває нових розмахів. В той чи інший спосіб персонаж починає виділятись на фоні інших, як поведінкою, так і зовнішністю. Здебільшого, в Ексцентричності немає нічого поганого, і у світських салонах вона навіть цінується, але в певних соціальних колах вона може бути недоречною чи неприйнятною, до того ж дозволяє легко запам’ятати та ідентифікувати персонажа, навіть коли той цього не бажає.
- **Муза** Травматичний досвід викликає вихор емоцій та образів, і лише їх оформлення у твір мистецтва допоможе не втонути у цьому потоці трансцендентного. Невгамовна Муза примушує персонажа розпочати творчу Амбіцію зі складністю 7, результатом якої має стати певний витвір мистецтва – картина, скульптура або поема; на тривалість даної Амбіції персонаж не може вдаватися до Відпустки через невідступне та вимогливе натхнення. У випадку успіху горе-митець продукує справді визначальний витвір, котрий має шанси стати культовим у певних колах та навіть поправити фінансове становище бентежного автора. Якщо персонаж переживе новий дебют божевілля – Муза знову опанує його та примусить вдатися до нового шедевру
- **Духовний Ренесанс** Жахливі й шокуючі події зривають павутиння побуту з душі, здувають пил та живим страхом надихають на нові звершення. Хоч і ціною клаптику здорового глузду, персонаж набуває екзальтованого стану, розкриваючи в собі нові таланти та поглиблюючи наявні вміння. В кінці даної та наступних чотирьох ігрових сесій душевнохворий отримує додатковий Підйом та може зняти 2 бали Стресу.

#### Коспірологічне
- **Вісник Апокаліпсису** Кінець світу, передбачений сотнями пророків та ознаменований тисячами віщих знаків, безперечно, вже на нашому порозі. Люди заслуговують знати про свою лиху долю, про скору смерть у вогняній чи крижаній Геєні, прийдешню анархію та хаос, падіння усіх цивілізацій – адже, усвідомлюючи наближення Апокаліпсису, вони матимуть час проститись один з одним та підготуватися до Кінця Усіх Кінців. Вісник Апокаліпсису зобов’язаний витрачати власний час на ознаменування Останніх Днів для якомога більшої кількості людей, блукаючи по вулицях міста та вигукуючи одкровення, залишаючи попередження на стінах та в усі способи закликаючи до каяття, поки воно ще можливе. Дана діяльність має займати приблизно чверть усього активного часу персонажу, що впливає на можливість фракційного кураторствування та проведення Амбіцій, і може спричинити безліч проблем і казусів. Якщо у Вісника Апокаліпсису 7+ Стресу, він перестає перейматися такими дрібницями, як охайний вигляд чи прийнятна світська поведінка, відкрито демонструючи зневагу до соціальних норм перед лицем Кінця Світу, перебуваючи у вихорі апокаліптичних настроїв.
- **Я – Інший** Кожна людина містить в собі певну загадку, проте загадки одних значно глибші й більш приголомшливі ніж у інших. Одного дня персонаж прокидається з усвідомленням свого «істинного» походження, яке стає «єдиним розумним поясненням» різним перипетіям його життя. Відтепер персонаж вважає себе загубленою позашлюбною дитиною монаршої родини Спогледського Престолу, або пришедшим, випадково і помилково опинившогося на цьому боці Диску, або навіть самим Фортуносом, Великим Стратегом, якого його вороги в такий підлий спосіб усунули від командування колоніальними легіонами щоб запобігти захоплення ним усього світу. У що саме б не вірив персонаж, це фундаментально протирічить його біографії та здоровому глузду. Душевнохворий буде отримувати Стрес в кількості на розсуд Ведучого, якщо будуть розкриватись факти, що суперечать його божевільній вірі; маючи 7+ Стресу, персонаж буде відкрито демонструвати своє сумнівне походження, підкреслюючи його одягом, поведінкою та вимагаючи відповідного ставлення.
- **Тіньовий Пліткар** Відкрита, щира розмова є одним з ліпших способів зняття напруги; але ніколи не варто забувати про яку тему можна говорити, а яка – табу. Тіньовий пліткар, маючи 7+ Стресу або будучи в стані сп’яніння, починає неусвідомлено видавати у розмовах власні й чужі таємниці. Це може призвести до різноманітних конфузів та проблемних наслідків. Тіньові пліткарі, якщо вони проживуть достатньо довго, починають масово привертати увагу шпигунів та торговців інформацією.
- **Параноя** Необхідна достатня уважність, щоб помічати на собі пильні погляди нібито випадкових прохожих, влювлювати ледь помітну зміну у міміці й голосі товаришів, чути тихі кроки під власними дверима пізньої ночі; необхідне достатнє божевілля, щоб зв'язати все це воєдино. Відтепер, Ведучий має таємно виконувати за даного персонажа усі Тести, пов'язані із підозрою проти інших (уважність, емпатія); якщо результат кидка, після усіх Переворотів й Переводів, буде меншим за поточне значення Стресу персонажа, тоді відповідь завжди буде в користь параної. Слова союзників будуть видаватись брехнею, випадкові свідки – шпигунами, а безлад у кімнаті – явно спричинений кимось іншим.
- **Теорії Змови** Правду від нас приховують, бо це їм вигідно. Є ті, хто все контролює, але мало хто це знає. Чому все трапилось як трапилось? Подумайте, факти на поверхні. Персонаж, що став послідовником Теорій Змов, вимушений сприймати на віру усі конспірологічні чутки про приховану правду, несподівані змови та всемогутніх тіньоводів. Персонаж може відмовити у вірі одній з таких теорій змови, або бути пізніше переконаним вагомими доказами у хибності своїх конспірологічних міркувань, але в такому випадку бентежні думки й сумніви не полишать його, а тільки загостряться, надаючи від 1 до 3 Стресу залежно від масштабу та персональної значимості відкинутої теорії.
- **Читаючи Знаки** Секретні символи та зашифровані написи існують для того, щоб їх помітили й зрозуміли. Віднині персонаж може з першого погляду осягати значення таємних знаків, тіньових гербів та коротких криптографічних повідомлень, але кожен такий акт раптового розуміння дається ціною 1 Стресу. Більше того, персонаж починає бачити прихований зміст навіть там, де він насправді відсутній; дану здібність також можна використовувати на випадкові символічні збіги або беззмістовні набори знаків, на які Ведучий буде вимушений озвучувати правдоподібні, але неправдиві відповіді.
- **Персональне Запрошення** Особливі персони заслуговують на особливу увагу. Покровительство навіть примарної організації є вагомим тузом у рукаві будь-якого бентежного джентльмена-інкогніто. Персонаж отримує загадкове повідомлення, у якому його запрошують до співпраці із певною впливовою спільнотою, про яку практично неможливо знайти жодних відомостей або ґрунтовних доказів її існування. Персонаж отримує від даної організації різноманітні, в міру абсурдні завдання, що можуть впливати на перебіг його інших місій; у відповідь, виконавши успішно поручення, персонаж може розраховувати на певні послуги самої спільноти – її ресурси, контакти, агенську діяльність.

#### Бітальне
- **Вічна Війна** Прокляті не пізнають спокою. Скільки ворогів б не пало – ще більше буде попереду; втім, їм не доведеться чекати надто довго. Персонаж відтепер має непереборну рішучість та готовність позбавляти життя й калічити своїх умовних ворогів, відмовляючись спинитись чи признати свою поразку або перемогу. За кожен тиждень, у якому персонаж не брав участь у бою на летальній зброї, йому слід пройти Тест Бентежності; при провалі душевнохворий мовчки бере до рук зброю та направляється у найнебезпечніші місця в пошуках кровопролиття. Єдиний привід для відпочинку, що звільняє від необхідності проходити Тест Бентежності – якщо персонаж важкопоранений або у гіршому стані.
- **Нелюд** Найпоширенішою реакцією на жорстокість є ще більша жорстокість. Віднині персонаж знаходить розраду в нелюдяних вчинках та проявах насилля. Отримавши доступ до полонених або тіл павших, персонаж має пройти Тест Бентежності; при провалі він починає знущатись над ними у найогидніший спосіб, викликаючи Стрес у свідків. Зазвичай такі антигуманні дії надають 1 пункт Стресу, але на розсуд Ведучого у певних випадках це може бути більша кількість.
- **Привід Війни** Не всі повертаються з війни – одні залишаються на полі бою тілом, а інші свідомістю. Святковий салют або крики натовпу на ярмарку сколихують можуть сколихнути небажані спогади, що затьмарять собою дійсність. У відповідних ситуаціях Ведучий може просити душевнохворог о персонажа пройти Тест Бентежності; при провалі персонаж впадає у стан марення на яву, переживаючи наново сцени бойових дій, сильно лякаючи своє оточення та вчиняючи небзпечні дії із зброєю.
- **Жага Бою** Нездоровий азарт підштовхує бійців знову та знову ризикувати власним життям. Шукаючи найменший привід щоб почати бійку, такі персонажі знімають 1 Стресу за кожен бій-Виклик, або отримують 1 Стрес, якщо запланована заздалегідь сутичка не відбулась.
- **Людина Зброї** Прикрі уроки минулого навчають нас бути готовими до найгіршого – завжди та всюди. Тепер персонаж не просто колекціонує зброю, він фанатично та цілеспрямовано збирає справжній персональний арсенал, відмовляючись залишатись неозброєним за будь-яких обставин – його збройне Навантаження завжди має бути не менше, аніж його подвійний Глибинний Стрес, інакше персонаж Панікує. Додатково, персонаж завжди тримає руку на зброї, окрім ситуацій на розсуд Ведучого, коли це не є можливим або надто недоречно.
- **Невразливий** Сам факт виживання за таких непростих обставин змушує травмовану персону повірити у власну недоторканість. Персонаж більше не займає укриття від ворожої стрільби та завжди знаходиться в перших рядах, разом з тим сила його переконань надає йому -1 на усі Нокаути. Якщо ж персонаж Запанікує, то до кінця бою зникає як бонус проти Нокауту, так і зневага смерті.
- **Чемпіон** На місце страху приходить розуміння, що грубою силою та холодною рішучістю достатньо ефективно долаються будь-які перешкоди. Персонаж отримує 21 бал Бойового Досвіду

#### Окультне
- **Вище Призначення** Скалічена свідомість знаходить свій спокій у сакральній місії, яку на неї покладає величавий внутрішній голос; і неважливо, породжений він янгольським впливом чи хворою уявою. Ведучий формулює для персонажа Вище Призначення, котре полягає у складній, але досяжній меті, яка є логічною для персонажа та резонує із його персональними прагненнями. Разом з тим, Вище Призначення завжди має певне ускладнення, адже увага Вищих Сил ніколи не дається просто так; на персонажа покладається певне тематичне обмеження, за кожне порушення якого він отримує ранг Метаморфоз або інше містичне прокляття. Прикладами Вищого Призначення може бути сакральна місія божевільного анархіста по поваленню місцевого тіньового режиму, при якій йому заборонено вбивати будь-кого з ворогів; або місія мандрівного душевнохворого лицаря по пошуку й поверненню давньої реліквії, в якій йому заборонено подорожувати інакше як пішки. Успішне виконання Вищого Призначення надає персонажу 3 балів Фокусу та звільняє його від пов’язаного з місією обмеження. За кожні три нових дебюти божевілля персонаж нагороджується новим Вищим Призначенням!
- **Окультна Сліпота** Тимчасова слабкість духу змушує свідомість остаточно закритись від будь-якого паранормального досвіду. Контактуючи з містичним у всіх його проявах, персонаж завжди отримує Забуття, не залежно від його рівня Супротиву.
- **Вивільнення** Пережите потрясіння пробуджує в пам'яті химерні спогади, що до цього моменту були надійно приховані й начебто забуті. Персонаж згадує непростий та давній епізод свого життя, коли йому чи його близьким довелось зіштовхнутись обличчям до обличчя із Неземним, у наслідок чого безліч інших спогадів отримують зовсім інший контекст. Зіштовхнувшись із забутою правдою персонаж має пройти супротив Ксеномаго зі складністю рівною його Глибинному Стресу, також він набуває 1 ранг Метаморфоз за кожен бал свого Глибинного Стресу, і до цього ж зіштовхується з потребою переусвідомити певні пункти своєї біографії.
- **Видіння** Сучасний джентльмен звик отримувати нові знання із газет та світських розмов, але надзвичайно інтенсивні фантасмагоричні сни або нашепи потойбічних голосів можуть бути не менш інформативні. Невдовзі після здобуття даної Душевної Травми персонаж отримає яскраве видіння, котре може набувати найрізноманітніших форм; видіння має містити важливу ігрову інформацію подану у нестандартний спосіб. При кожному наступному дебюті нового божевілля персонаж буде отримувати нове видіння.
- **Магічний Фетиш** Несучи в собі відбиток численних звершень та поразок, певні персональні предмети набувають особливого значення для своїх власників. Інколи цей зв'язок стає справді містичним, а образ предмета – невід’ємним атрибутом свого володаря. Один з важливих для образу персонажа предметів перетворюється на Імаго Артефакт із кількістю Струн Імаго рівною значенню Глибинного Стресу душевнохворого. Якщо даний артефакт буде втрачений персонажем (загублений, проданий, знищений), тоді він отримає стільки Міток Безодні, скільки його Глибинний Стрес.
- **Глибинні Формули** Все пізнається з досвідом, і досвід божевілля сприяє пізнанню глибинних законів світу як ніщо інше. Усвідомивши тисячі непримітних закономірностей душевнохворий виводить формулу, котра може стати в нагоді лише у найбільш окультних починаннях. Персонаж має негайно застосувати Глибинну Формулу до будь-якого Ритуального Церемоніалу, учасником якого він є, або за одну безсонну ніч створити Домен на основі цієї ж Формули. Посилений в подібний спосіб Церемоніал одразу отримує 6 балів Ритуального Досвіду та 1 Інкрустацію за кожен бал Глибинного Стресу персонажа-автора формули. Втім, якщо персонаж з тих чи інших причин покине або втратить вдосконалений його формулою Церемоніал, він негайно отримає 1 Мітку Безодні за кожен бал Глибинного Стресу внаслідок містичного за своєю глибиною смутку.
- **Відкриття** Коли всі завіси прийняті, а замки – відкриті, тоді істинні механізми світобудови являються у всій своїй красі. Раптове прозріння допомагає зрозуміти основні принципи світобудови, проте, лише на мить. Але і цього достатньо, щоб отримати 10 Фокусу.

### Лікування Душевних Травм
У цивілізованому світі розумовий розлад більше не розглядається як жахливе прокляття, а швидше як особлива хвороба, котра лікується відповідною терапією. І під відповідною терапією у більшості випадків мається на увазі лоботомія. Слався науковий розвиток!

Лікування Душевної Травми – це Амбіція зі Складністю 7, при якій пацієнта будуть годувати спеціальними ліками та навчати самоконтролю. Куратором даної Амбіції виступає терапевт. Набір балів відбувається за таланти й особисті якості лікаря та пацієнта, вкладені ресурси, умови терапії та проведений відіграш процесу. Одночасно можна лікувати лише одну Душевну Травму. Набір балів має наступні особливості:
- **Пацієнт та Терапевт** Ключовим Талантом для Пацієнта є Сила Волі, другорядними – Інтелект, Стійкість. Для терапевта Ключовим Талантом є Психологія, другорядними – Медицина, Інтелект, Харизма, Емпатія. Рівень їх Талантів береться як середнє значення, надаючи від −3 до +3 балів.
- **Ресурси** Терапія є тривалим процесом, і певні процедури та ліки можуть обійтися в значну суму. Залежно від виділених на лікування часу й фінансів Амбіція отримує середнє значення їх балів від −3 до +3.

<table class="html-table">
<tr>
    <th>Бали</th>
    <th>Час</th>
    <th>Фінанси</th>
</tr>
<tr>
    <td>-3</td>
    <td>Тиждень</td>
    <td>0 Марок</td>
</tr>
<tr>
    <td>-1</td>
    <td>Два Тижні</td>
    <td>5 Марок</td>
</tr>
<tr>
    <td>0</td>
    <td>Місяць</td>
    <td>10 Марок</td>
</tr>
<tr>
    <td>1</td>
    <td>Три Місяці</td>
    <td>50 Марок</td>
</tr>
<tr>
    <td>2</td>
    <td>Шість Місяців</td>
    <td>100 Марок</td>
</tr>
<tr>
    <td>3</td>
    <td>Рік</td>
    <td>250 Марок</td>
</tr>
</table>

Успішне лікування усуває симптоми Душевної Травми, але Глибинний Стрес залишається без змін. Якщо вилікуваний душевнохворий зазнає ще одного дебюту божевілля та отримає нову Душевну Травму, це зведе нанівець усі попередні терапії – старі безумства проявляться наново.


<table class="html-table" data-x-axis="Терапія Душевних Травм">
<tr>
    <th>Бали</th>
    <th>Пацієнт та Терапевт</th>
    <th>Ресурси</th>
    <th>Умови Терапії</th>
    <th>Відіграш</th>
</tr>
<tr>
    <td>-2-3</td>
    <td>Безнадійний тандем із шахрая та коматозника</td>
    <td>Терапія на порожню кишеню та у мінімальний термін</td>
    <td>Пацієнт у жахливих умовах й майже не зустрічається із терапевтом</td>
    <td>Пацієнт поринає ще в глибші пучини безумства</td>
</tr>
<tr>
    <td>-1</td>
    <td>Терапевт без кваліфікації та пацієнт без бажання одужати</td>
    <td>На терапію ледве виділили часу й фінансів</td>
    <td>Пацієнт перебуває у несприятливих умовах та рідко зустрічається із терапевтом</td>
    <td>Пацієнт чинить супротив лікуванню</td>
</tr>
<tr>
    <td>0</td>
    <td>Рядові пацієнт та терапевт</td>
    <td>На терапію виділено скромно часу й коштів</td>
    <td>Терапевт та пацієнт мають регулярні зустрічі, але пацієнт не на відпочинку</td>
    <td>Пацієнт піддається лікуванню пасивно</td>
</tr>
<tr>
    <td>+1</td>
    <td>Досвідчений терапевт із піддатливим пацієнтом</td>
    <td>На терапію виділено достатньо часу й коштів</td>
    <td>Часті зустрічі із терапевтом, пацієнт на відпочинку</td>
    <td>Пацієнт приймає лікування та займається самоаналізом</td>
</tr>
<tr>
    <td>+2</td>
    <td>Видатний терапевт із перспективним пацієнтом</td>
    <td>На терапію виділено щедро часу й коштів</td>
    <td>Терапевт майже постійно із пацієнтом на його відпочинку</td>
    <td>Співпраця терапевта та пацієнта має глибокий творчий прояв</td>
</tr>
<tr>
    <td>+3</td>
    <td>Геніальний терапевт працює із чудовим пацієнтом</td>
    <td>Терапія не має обмежень ні у ресурсах, ні у часі</td>
    <td>Пацієнт відпочиває на території санаторію під цілодобовим наглядом терапевта</td>
    <td>Життя пацієнта було проаналізоване до дрібниць</td>
</tr>
</table>

## Бойові Техніки та Таланти
*«Я здатен перемогти більшість суперників у двобої протягом 12-ти секунд, але ви платите мені не за ці секунди, а за десятиліття практики та ризику, які я вклав у опанування відповідних навичок. Стійки, рух, відчуття клинку, концентрація, зчитування суперника. Такі речі не даються просто і не продаються дешево…» – фехтмейстер Гамільтон, автор популярного фехтбуху “Зневага й Домінація”*

Ваш герой може вести бій чітко та зважено, а може відчайдушно та агресивно. Він може вицілювати супротивників на відстані або блискавично скорочувати дистанцію. Роздавати накази або грати мускулами у перших рядах. Кожен герой Архетерики має свій характер, і цей характер яскраво проявляється у бою.

Наведені далі Техніки Фехтування та Бойові Таланти ваш персонаж може вивчати вкладаючи у них Бали Бойового Досвіду. Книга правил пропонує справді широкий перелік різних фехтувальних прийомів та бойових здібностей – експериментуйте та комбінуйте, і винайдіть персональний стиль кровопролиття для героїв ваших історій!

### Техніка Фехтування
Техніка Фехтування – це набір з шести прийомів, об’єднаних певною темою і які вивчаються персонажем у комплексі. Кожна Фехтувальна Техніка містить в собі набір атакуючих та захисних прийомів, певну фехтувальну стійку та додаткову дію, особливості яких описані у Ближньому Бою.

Кожна Техніка Фехтування в більшій мірі є ігромеханічним поняттям, а не реальною для ігрових персонажів бойовою школою. Національні фехтувальні традиції та стилі окремих видатних фехтмейстрів можуть мати свої унікальні назви й художні особливості, але для простоти відігруватися однією з шести наведених далі Технік Фехтування або певною їх комбінацією.
- **Класична Техніка** – фундаментальні фехтувальні рухи, спільні для усіх шкіл та стилів. Прийоми цієї техніки найменш вимогливі та вигадливі, що одночасно є перевагою та недоліком. Усі персонажі володіють принаймні І рангом Класичного Фехтування.
- **Високе Фехтування** – лаконічні та смертоносні прийоми. Тематичні для аристократії або кадрових офіцерів, котрі звикли впевнено демонструвати неперевершеність своєї підготовки
- **Дикий Бій** – відчайдушний та агресивний стиль. Властивий тим, хто навчався битися у вуличних та хуторських бійках, а не охайних студіях. Звірячі маневри та зневага до поранень.
- **Лицарський Стиль** – стиль про мужність і рішучість. Підходить стоїкам, що не відступають перед обличчям переважаючого ворога й мають силу для нищівних ударів.
- **Химерія** – оманливі та хитрі прийоми. Тематичні для спритних фехтувальників, що перемагають ворога контролем та нав’язуванням своїх умов а не вульгарним простим насиллям.
- **Інфернал** – ризиковані й жорстокі прийоми. Цей стиль властивий лиходіям, що бажають зломити дух супротивника та спричинити агонію – як тілесну, так і душевну.

#### Класична Техніка
<table class="html-table">
<tr>
    <td>Атакуючий Випад<br>Атакуюча Дія<br>Вартість: 4 Готовності</td>
    <td>Стандартний Тест<br>Стандартне Пошкодження</td>
</tr>
<tr>
    <td>Контратака<br>Атакуюча Реакція<br>Вартість: 4 Готовності</td>
    <td>Стандартний Тест<br>Стандартне Пошкодження</td>
</tr>
<tr>
    <td>Чистий Блок<br>Захисна Реакція<br>Вартість: 3 Готовності</td>
    <td>Стандартний Тест<br>Відміняє дію опонента</td>
</tr>
<tr>
    <td>Взмах<br>Атакуюча Дія<br>Вартість: 2 Готовності</td>
    <td>Стандартний Тест<br>Пошкодження: Поріз</td>
</tr>
<tr>
    <td>Правильна Стійка<br>Фехтувальна Стійка<br>Вартість: 2 Готовності</td>
    <td>У Тесті Майстерності наступної фехтувальної дії всі «1» переводяться у число, що дорівнює рангу Класичного фехтування</td>
</tr>
<tr>
    <td>Контроль Дихання<br>Додаткова Дія<br>Вартість: 5 Готовності</td>
    <td>Виконується тільки коли на відстані 5 кроків відсутні вороги;<br>Якщо до кінця наступного Раунду персонаж не отримає Пошкодження, тоді він до кінця бою відновлює Стійкість в числі, що дорівнює його Рангу Класичного Фехтування.<br>Наступний раз Контроль Дихання можна виконати, тільки якщо Персонаж отримав Пошкодження й втратив Стійкість відновлену попереднім Контролем Дихання.</td>
</tr>
</table>

#### Високе Фехтування
<table class="html-table">
<tr>
    <td>Королівський Випад<br>Атакуюча Дія<br>Вартість: 5 Готовності</td>
    <td>Стандартний Тест<br>Переворот на один найменший куб пошкодження.</td>
</tr>
<tr>
    <td>Дует<br>Атакуюча Реакція<br>Вартість: 3 Готовності</td>
    <td>Тільки як реакція на Атакуючу Дію союзника<br>Тільки проти цілі союзника<br>Стандартний тест<br>Пошкодження: Поріз, наноситься до Пошкодження від атаки союзника</td>
</tr>
<tr>
    <td>Контр-Відповідь<br>Атакуюча Реакція<br>Вартість: 3 Готовності</td>
    <td>Тільки як реакція на атакуючу реакцію своєї цілі<br>Стандартний тест<br>Стандартне Пошкодження</td>
</tr>
<tr>
    <td>Превентивний Випад<br>Атакуюча Реакція<br>Вартість: 4 Готовності</td>
    <td>Стандартний Тест<br>Відміняє дію ворога<br>Пошкодження: Поріз</td>
</tr>
<tr>
    <td>Випад Зневаги<br>Атакуюча Дія<br>Вартість: 2 Готовності</td>
    <td>Тест майстерності на 1 D6<br>Стандартне Пошкодження</td>
</tr>
<tr>
    <td>Дворянська Стійка<br>Фехтувальна стійка<br>Вартість: 4 - 1/2 Високого</td>
    <td>Ціль наступної Атакуючої Дії або Реакції вважається як з -1 Майстерності</td>
</tr>
</table>

#### Дикий Бій
<table class="html-table">
<tr>
    <td>Стрімкий Напад<br>Атакуюча Дія<br>Вартість: 6 Готовності</td>
    <td>Атакуючий рухається до цілі на відстань 2 X ранг Дикого Бою<br>Не вважається Пробігом, відміна дії не відміняє рух<br>Стандартний тест<br>Стандартне пошкодження</td>
</tr>
<tr>
    <td>Невпинна Атака<br>Серія двох атакуючих дій<br>Вартість: 7 Готовності</td>
    <td>Два стандартних тести<br>Стандартне пошкодження на кожен успіх</td>
</tr>
<tr>
    <td>Грубий Удар<br>Атакуюча Дія<br>Вартість: 3 Готовності</td>
    <td>Тест з Майстерністю, що на ранг нижча<br>Стандартне пошкодження</td>
</tr>
<tr>
    <td>Порив Берсерка<br>Атакуюча Реакція<br>Вартість: 5 Готовності</td>
    <td>Стандартний Тест<br>Стандартне Пошкодження<br>Відміняє атаку супротивника, якщо виконавець наносить більше кінцевого Пошкодження</td>
</tr>
<tr>
    <td>Клич Ненависті<br>Фехтувальна Стійка<br>Вартість: 2 Готовності</td>
    <td>Якщо наступна Атакуюча Дія чи Реакція вбиває або нокаутує ціль, тоді виконавець відновлює свою Стійкість у кількості, що дорівнює подвійному рангу майстерності Дикого Бою, але не більше максимуму за Стан Здоров’я.</td>
</tr>
<tr>
    <td>Рух Звіра<br>Додаткова Дія<br>Вартість: 1 + 1 за кожні 2 кроки</td>
    <td>Виконується одразу після власної Атакуючої Дії чи Атакуючої Реакції, що нейтралізувала ворога<br>Виконавець може виконати рух у будь-якому напрямку, але не більше кроків, ніж його Ранг Майстерності Дикого Бою</td>
</tr>
</table>

#### Лицарський Стиль
<table class="html-table">
<tr>
    <td>Славний Удар<br>Атакуюча Дія<br>Вартість: 6 Готовності</td>
    <td>Стандартний тест<br>Стандартне пошкодження<br>Результат найменшого куба на пошкодження переводиться у результат найбільшого</td>
</tr>
<tr>
    <td>Кривава Жатва<br>Серія атакуючих дій<br>Вартість: 7 Готовності</td>
    <td>Стандартний Тест<br>Стандартне пошкодження<br>При успіху, можна безкоштовно повторити по наступній цілі, ліміт цілей – ранг Лицарського стилю</td>
</tr>
<tr>
    <td>Удар Сталі<br>Атакуюча Дія<br>Вартість: 3 Готовності</td>
    <td>Стандартний Тест<br>Пошкодження зменшується вполовину<br>Дозволяє при успіху відштовхнути ціль точно назад на відстань до 3-трьох кроків</td>
</tr>
<tr>
    <td>Клятва Сталі<br>Захисна Реакція<br>Вартість: 2 Готовності</td>
    <td>Стандартний Тест<br>Бонус Броні в 1/3 Лицарського Стилю<br>Пошкодження по персонажу зменшується вполовину</td>
</tr>
<tr>
    <td>Турнірний Замах<br>Фехтувальна Стійка<br>Вартість: 2 Готовності</td>
    <td>Наступна Атакуюча Дія чи Атакуюча Реакція має Бронебій та Летальність що дорівнює половині Лицарського стилю</td>
</tr>
<tr>
    <td>Бастіон<br>Додаткова Дія<br>Вартість: 2 Готовності</td>
    <td>Реакція на власну паніку<br>Вимога: Персонаж не рухався Пробігом у минулий хід та не отримував Пошкодження<br>Персонаж із Лицарською Технікою І-ІІ рангу може відмінити Паніку Робочої Ситуації, з Технікою ІІІ-ІV – також і Виклику, з V-VI – і Межової</td>
</tr>
</table>

#### Химерія
<table class="html-table">
<tr>
    <td>Плутовський Випад<br>Атакуюча Дія<br>Вартість: 5 Готовності</td>
    <td>Стандартний тест<br>Стандартне пошкодження<br>Зменшує Готовність супротивника на D6 пунктів</td>
</tr>
<tr>
    <td>Вихор<br>Серія трьох атакуючих дій<br>Вартість: 8 Готовності</td>
    <td>Три тести майстерності проти трьох різних цілей<br>Стандартне пошкодження</td>
</tr>
<tr>
    <td>Втеча<br>Захисна Реакція<br>Вартість: 4 Готовності</td>
    <td>Стандартний Тест<br>Відміняє дію супротивника<br>Зменшує Готовність супротивника на D6 пунктів</td>
</tr>
<tr>
    <td>Гіпноз Змія<br>Атакуюча Дія<br>Вартість: 3 Готовності</td>
    <td>Стандартний Тест<br>Пошкодження: Поріз<br>Ціль платить подвійну вартість Готовності за рух та Атакуючі Дії або Реакції, окрім направлених на виконавця Гіпноза Змія<br>Ефект триває до кінця Раунда або поки ціль не покине відстань Ближнього Бою химериста</td>
</tr>
<tr>
    <td>Мімік<br>Атакуюча дія або Реакція<br>Вартість: X Готовності</td>
    <td>Дія або реакція, що повторює останній застосований проти виконавця прийом<br>Вартість Міміка дорівнює вартості повторюваного прийому</td>
</tr>
<tr>
    <td>Відволікаючий Фінт<br>Фехтувальна Стійка<br>Вартість: 2 Готовності</td>
    <td>Вартість Реакції проти наступної Атакуючої Дії персонажа дорожча на половину рангу Майстерності Химерії</td>
</tr>
</table>

#### Інфернальний Бій
<table class="html-table">
<tr>
    <td>Екзекуція<br>Атакуюча Дія<br>Вартість: Х2 майстерність цілі</td>
    <td>Стандартний тест<br>Ціль має бути не нокаутована та мати не більше Стійкості, аніж ранг Інфернального бою атакуючого<br>Два Пошкодження<br>Якщо ціль нокаутована або вбита, тоді Напруга команди екзекуційованого персонажа +1 а виконавець прийому відновлює собі 6 Стійкості</td>
</tr>
<tr>
    <td>Танець зі Смертю<br>Атакуюча Дія<br>Вартість: 5 Готовності</td>
    <td>Ціль має +1 Готовності для Реакції<br>Стандартний тест<br>Пошкодження Фатум (-)</td>
</tr>
<tr>
    <td>Покарання<br>Атакуюча Дія<br>Вартість: 3 Готовності</td>
    <td>Тільки проти супротивників, що Панікують<br>Стандартний Тест<br>Стандартне Пошкодження<br>Вартість наступної фехтувальної дії виконавця -1</td>
</tr>
<tr>
    <td>Пекельна Послуга<br>Захисна Реакція<br>Вартість: 3 Готовності</td>
    <td>Стандартний Тест<br>Якщо атакуючий провалює Тест Майстерності і атака не була заблокована, тоді атакуючий має виконати ту ж Атаку проти іншої цілі на відстані свого Ближнього Бою на вибір виконавця реакції<br>Складність попадання по другій цілі зменшується на 1/2 рангу Майстерності Інфернального Бою, а також ціль не отримує Реакції</td>
</tr>
<tr>
    <td>Вчиняючи Біль<br>Атакуюча Реакція<br>Вартість: 2 Готовності</td>
    <td>Стандартний тест<br>Батальний Шок цілі +1<br>Пошкодження: Поріз</td>
</tr>
<tr>
    <td>Апостол Терору<br>Фехтувальна Стійка<br>Вартість: 2 Готовності</td>
    <td>Стійка діє лише проти ворогів, у яких залишилося не більше Стійкості ніж ранг Інфернального виконавця<br>Наступна Атакуюча Дія або Реакція надає +1 ранг Немочі на одночасну Реакцію або Атакуючу Дію цілі, або +2 ранга якщо ціль Панікує<br>Не піднімає Неміч вище ІІІ рангу</td>
</tr>
</table>

### Бойові Таланти
Бойові Таланти – це те що вирізняє та посилює персонажа в бою. В Бойових Талантах є як активні, так і пасивні ефекти, і вони стосуються володіння тією чи іншою зброєю, здатністю швидко реагувати у бою та командувати, ухилятися та витримувати поранення, супротивляться паніці та наганяти її на ворогів. Бойові Таланти проявляються тільки у бойових зіткненнях, але, тим не менше, вони є важливою частиною образу персонажа і розкривають його характер за крайніх обставин.

Бойові Таланти мають Ранг, від І до VI. Чим вищий Ранг Бойового Таланту, тим дорожче він коштує у Балах Бойового Досвіду. Пам’ятайте, що перед тим як брати Таланти високих Рангів треба опанувати хоча б по одному Таланту попередніх рівнів!

#### Вимоги
Бойові навички персонажа завжди виходять з якогось підґрунтя – наприклад, щоб наносити нищівні удари важкою зброєю персонаж має бути фізично сильним, а щоб успішно застосовувати тактичні польові маневри необхідно мати хоча б мінімальне розуміння військової справи.

Тому у більшості Бойових Талантів є Вимога, яка має виконуватися щоб персонаж міг вивчити й використовувати даний Бойовий Талант. Це забезпечує логічний зв’язок між наративною стороною персонажа та його бойовими здібностями, а також організовує Бойові Таланти у тематичні гілки.

Наративні Таланти та Негативні Атрибути, які згадуються у Вимогах, можливо заміняти на синонімічні та близькі по змісту, наприклад, використовувати Наративний Талант Воля замість Дисципліна або Воєнне Ремесло замість Тактики. Таким чином, у гравців залишається широка творча свобода у підборі Наративних аспектів персонажа, і одночасно з цим витримується логіка. Останнє слово, чи підходить відповідна заміна наративної вимоги, залишається за Ведучим.

#### Корона 
Таланти 5-го та 6-го рангу вважаються Короною, вершиною бойової майстерності. Вартість отримання кожного наступного таланту Корони після першого дорожча на 2 Бали Бойового Досвіду.

```Чому Наративні Таланти можна вигадувати свої, а Бойові – обирати зі списку?
Кожна архетерична пригода має чіткий поділ на наративні та бойові сцени. Під час наративу правила мінімально вмішуються у хід гри, якнайбільше відповідальності покладається на розсуд Ведучого та творчість гравців. У бою ж починають діяти чіткі правила, які мінімізують суб’єктивний вплив. Тому, на відміну від Наративних Атрибутів, Бойові Таланти обираються з чіткого переліку – вони є добре продумані та відшліфовані багаторічними ігровими тестами, і разом вони складаються у цікаві й адекватні комбінації. Втім, сміливий та креативний Ведучий може вводити у гру власні авторські Бойові Таланти – головне робити це продумано та в міру.
```
#### Бойові Таланти Рангу II

#### Бойові Таланти Рангу III

#### Бойові Таланти Рангу IV

#### Бойові Таланти Рангу V

#### Бойові Таланти Рангу VI